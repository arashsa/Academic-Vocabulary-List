  
 
 
 
Aksjonærenes rett til å overta 
aksje som skal skifte eier 
 
 
 
 
 
 
 
 
 
 
 
 
Kandidatnummer: 368 
Veileder: Mads Henry Andenæs 
Leveringsfrist: 25. april 2006 
 
Til sammen 15.214 ord 
 
23.4.2006
Innholdsfortegnelse 
 
1 INNLEDNING 1
1.1 Problemstilling 1 
1.2 Avgrensninger 2 
1.3 Terminologi 3 
1.4 Kilder 3 
1.5 Den videre fremstillingen 6 
2 RETTIGHETSTYPEN 7
2.1 Innledning 7 
2.2 Betydningen av å typebestemme en rettighet 7 
2.3 Generelt om løsningsretter 10 
2.4 Aksjelovens løsningsrett 13 
2.4.1 Innledning: mulige tolkningsalternativer 13 
2.4.2 Har avhenderen meldeplikt? 15 
2.4.3 Konklusjon 20 
3 FRISTEN FOR Å OVERTA AKSJEN HVIS AVHENDEREN SENDER 
LØSNINGSMELDING 22
3.1 Innledning 22 
3.2 Fristens utgangspunkt 23 
3.2.1 Krav til løsningsmeldingens form og innhold 23 
3.2.2 Må løsningsmeldingen inneholde erververens navn? 24 
 I
3.3 Annullering/omgjøring 29 
3.4 Virkningen av at rettighetshaveren oversitter fristen 33 
4 VIRKNINGEN AV AT AKSJEN SKIFTER EIER UTEN EN FORUTGÅENDE 
LØSNINGSMELDING 36
4.1 Retten til å overta aksjer som har skiftet eier 36 
4.2 Selskapet mottar melding om eierskiftet etter at det har funnet sted 40 
4.3 Selskapet mottar ikke melding om eierskiftet 41 
4.4 Kan overtaksretten ekstingveres? 46 
4.4.1 Innledning 46 
4.4.2 Ekstinktivt godtroerverv 46 
4.4.3 Kreditorbeslag 47 
4.5 Erstatning 48 
5 FORSLAG TIL NYE REGLER 50
5.1 Innledning 50 
5.2 Begrunnelsen for lovendringen 51 
5.3 Nærmere om endringsforslaget 52 
REGISTRE A
Forarbeider A 
Rettsavgjørelser A 
Litteratur B 
 
 II
1 Innledning 
1.1 Problemstilling 
Dersom en av aksjonærene i et selskap avhender en eller flere av aksjene sine, kan det 
skape problemer for de øvrige aksjonærene. Aksjonærene kan ønske å holde selskapet for 
seg selv, eller de er i alle fall ikke interessert i å få denne erververen inn som medeier. 
Selges aksjene til en som allerede er aksjonær, vil den opprinnelige maktbalansen i 
selskapet forskyves. Derfor gir aksjeloven § 4-19 første ledd første punktum aksjeeierne 
rett til å overta en aksje som skal avhendes eller for øvrig skifte eier.1  
 
Det at retten gjelder aksjer som skal skifte eier, i motsetning til aksjer som har skiftet eier, 
gir opphav til tre problemstillinger, som alle skal behandles i denne oppgaven. 
 
På grunn av lovens formulering er det ikke uten videre klart hva aksjonærene har krav på, 
og hva slags plikt avhenderen er pålagt. Dette er egentlig et spørsmål om rettighetstypen. I 
juridisk litteratur er det en viss uenighet om dette, og den første problemstillingen er 
således hva slags type løsningsrett loven oppstiller. 
 
Uansett hvilken plikt loven måtte pålegge avhenderen, har han en mulighet til å få avklart 
spørsmålet om aksjene vil bli overtatt ved å på forhånd sende en melding til selskapet om at 
aksjene ønskes overført. Ifølge aksjeloven § 4-23 jf. § 4-20 må aksjonærens krav om å 
overta aksjen fremsettes innen to måneder etter at selskapet mottok denne meldingen. Det 
er i litteraturen uenighet om hvilke krav som må stilles til en slik melding for at den skal 
kunne danne utgangspunktet for fristen. Den andre problemstillingen er av denne grunn fra 
hvilket tidspunkt avhenderen kan få fristen til å løpe, herunder om han har anledning til å 
omgjøre beslutningen med virkning for de øvrige aksjonærene. 
                                                 
1 Lov om aksjeselskaper av 13. juni 1997 nr. 44 
 1
 Med hjemmel i asl. § 4-19 første ledd andre punktum kan det fastsettes i vedtektene at en 
aksjeeier har rett til å overta en aksje som har skiftet eier. Hvis selskapets vedtekter ikke 
inneholder en slik bestemmelse, er aksjonærene tilsynelatende avskåret fra å overta aksjene 
etter at de er avhendet. Oppgavens tredje problemstilling er derfor hvilke virkninger det får 
at aksjene er avhendet uten at selskapet på forhånd har mottatt melding om at aksjene 
ønskes overført.   
 
1.2 Avgrensninger 
For allmennaksjeselskaper gjelder det bare regler om løsningsrett dersom det er bestemt i 
vedtektene, jf. allmennaksjeloven § 4-19.2 Ettersom meningen med å organisere selskapet 
som et allmennaksjeselskap ofte er å sikre en viss omsetning av aksjene, er slike 
vedtektsbestemmelser mindre vanlige. Innholdsmessig er reglene for øvrig i det vesentlige 
de samme som i aksjeloven, men en behandling av løsningsrettsklausuler forutsetter 
drøftelser som vil avhenge av formuleringene i vedtektene. Oppgaven er derfor avgrenset 
mot reglene i allmennaksjeloven. Av samme grunn behandles heller ikke avtalte og 
vedtektsfestede løsningsretter i aksjeselskaper. 
 
Tema for oppgaven er de problemer som isolert sett oppstår fordi loven gir en rett til å 
overta aksjer som skal skifte eier, i motsetning til aksjer som har skiftet eier. De to 
situasjoner foranlediger spørsmål som vil måtte løses på samme måte, uavhengig av om 
aksjene skal skifte eier eller om de har skiftet eier. I det følgende vil jeg derfor ikke 
behandle disse felles problemstillingene. Det gjelder blant annet forholdet mellom flere 
rettighetshavere, størrelsen og fastsettelsen av løsningssummen, innholdet i løsningskravet, 
tidsfristen for fremsettelsen av løsningskravet, samt overgangen av aksjonærrettighetene.  
 
                                                 
2 Lov om allmennaksjeselskaper av 13. juni 1997 nr. 45 
 2
1.3 Terminologi 
I det følgende bruker jeg rettighetshaverne eller de berettigede om aksjonærene som etter 
aksjeloven § 4-19 har rett til å overta en aksje som skal skifte eier. Avhenderen betegner 
aksjeeieren som ønsker å overføre aksjen eller som allerede har gjort det. Erververen er 
mottageren av aksjen, uansett overføringsmåte (salg, bytte, gave, arv, osv.). Et løsningskrav 
er den meldingen rettighetshaveren sender selskapet for å gjøre løsningsretten gjeldende. 
Begrepet løsningsrett brukes som en samlebetegnelse på de fortrinnsretter noen har til 
senere å overta et formuesgode, i denne sammenhengen aksjer. Løsningsretter omfatter 
både tilbudsretter og forkjøpsretter. I punkt 2.3 defineres de sistnevnte begrepene nærmere. 
 
1.4 Kilder 
Reglene om aksjonærenes forkjøpsrett finnes i aksjeloven (heretter asl.) §§ 4-19 til 4-23. 
Lovteksten må leses på bakgrunn av forarbeidene, først og fremst NOU 1992:29, NOU 
1996:3, Ot.prp. nr. 23 (1996-97) og Innst. O. nr. 80 (1996-97). Dagens aksjelov trådte i 
kraft først i 1999, og domstolene har ikke rukket å ta stilling til flere av spørsmålene som 
melder seg ved tolkningen av reglene om løsningsrett. Mange av problemstillingen må 
derfor først og fremst løses ved tolkning av lovteksten og forarbeidene, supplert med en 
avveining av de reelle hensyn som gjør seg gjeldende. På den ene siden står hensynet til 
rettighetshaverne. De har et behov for å kunne verne seg mot nye eiere som ikke passer inn 
i den bestående eierstruktur, samt en interesse i å opprettholde sin forholdsmessige 
eierandel, og derved hindre at maktfordelingen i selskapet endres.3 På den andre siden står 
hensynet til avhenderen og hans behov for å tre ut av selskapsforholdet.4
 
De viktigste arbeidene i juridisk litteratur er Andenæs: Aksjeselskaper og 
allmennaksjeselskaper og Aarbakke m. fl.: Aksjeloven og allmennaksjeloven. I tillegg 
kommer Woxholth: Selskapsrett.  
 
                                                 
3 Jf. NOU 1996:3 s. 71-72 og s. 123. Se også Austenå s. 58-59. 
4 Jf. NOU 1996:3 s. 71-72. 
 3
Aksjeloven av 1976 (heretter asl. 1976) hadde ikke slik som dagens regler en deklaratorisk 
løsningsrett for aksjonærene.5 Imidlertid var det adgang til å vedtektsfeste at aksjeeierne 
skulle ha rett til å overta aksjer ”som er overgått til ny eier eller som ønskes overdratt”, jf. § 
3-3. Paragrafen stilte nærmere krav til slike vedtektsbestemmelser. Selv om hovedregelen 
og lovgivningsteknikken var en annen enn etter dagens lov, er innholdet i reglene nokså 
like. Praksis og teori etter 1976-loven har derfor fremdeles interesse. Standardverkene er 
Andenæs: Aksjeselskapsrett, Marthinussen/Aarbakke: Aksjeloven med kommentarer og 
Skåre/Knudsen: Lov om aksjeselskaper med kommentarer. En spesialartikkel om emnet er 
Bale/Knudsen: Vedtektsfestet løsningsrett til aksjer. En del spørsmål behandles også i 
Bråthen: Personklausuler i aksjeselskaper og Lowzow & Reed: Aksjonæravtaler.  
 
Overdragelse av deltakerandel medfører problemer også i enheter med en annen juridisk 
konstruksjon enn aksjeselskaper. Mange av problemstillingene er de samme, og teori og 
praksis på disse områdene kan derfor være relevant. Løsningsrett til andeler i sameier og 
andre selskaper enn aksjeselskaper er behandlet i Andenæs: Sameier og selskaper.  
 
Den mest omfattende og dyptgående analyse av løsningsretter generelt i norsk rett er 
Austenås bearbeidede doktoravhandling Løsningsretter. Forkjøps-, tilbuds- og kjøperett til 
fast eiendom, Oslo 1976 (heretter Austenå). Austenå tar utgangspunkt i fast eiendom, men 
behandler også andre formuesgoder. Avhandlingen gir en grundig gjennomgang av de 
problemer som melder seg ved løsningsretter, og har interesse også for aksjeselskaper. 
Austenås definisjoner har senere blitt lagt til grunn på flere områder.  
 
For løsningsrett til fast eiendom gjelder løsningsrettsloven.6 Loven får ikke anvendelse på 
løsningsretter som reguleres av aksjeloven §§ 4-19 til 4-23, jf. løsningsrettsloven § 3 tredje 
ledd. Men de prinsipper loven bygger på kan gi veiledning ved tolkningen av aksjelovens 
regler.7
                                                 
5 Lov om aksjeselskaper av 4. juni 1976 nr. 59 
6 Lov om løysingsrettar av 9. desember 1994 nr. 64 
7 Jf. Andenæs s. 169 
 4
 Et spesialarbeide i svensk rett er Sandström: Hembud och lösningsrätt vid övergång av 
aktie. De svenske reglene om løsningsrett er imidlertid på vesentlige områder forskjellige 
fra de norske. Fremstillingen gir derfor begrenset veiledning, men er på enkelte punkter til 
hjelp. 
 
I Justisdepartementets høringsbrev av 28. juni 2004 om etterkontroll av aksjeloven og 
allmennaksjeloven er det foreslått å endre asl. § 4-19 slik at den fravikelige hovedregelen 
blir en rett til å overta aksjer som har skiftet eier.8 Videre foreslås en regel om at det i 
vedtektene også, eller i stedet, kan fastsettes regler om rett til å overta aksjer som skal 
skifte eier. Betydningen av en regelendring som foreslått behandles nedenfor i punkt 5.  
 
Manuskriptet ble opprinnelig avsluttet 31. desember 2005. Siden den gang har 
Justisdepartementet fremmet Ot.prp. nr. 55 (2005-2006) Om lov om endringer i 
aksjelovgivningen mv. Proposisjonen ble godkjent i statsråd 7. april 2006, og 
nødvendiggjør en ajourført innledning. Det er ikke foretatt andre endringer i oppgaven.  
 
I proposisjonen på s. 58 flg. følger departementet opp forslaget fra høringsbrevet. Ordlyden 
er den samme, med to unntak hva angår forslagets § 4-19 annet ledd første punktum, som 
gjelder vedtektsfestede løsningsretter. Oppgaven er avgrenset mot disse, jf. punkt 1.2 
ovenfor, og endringene i forslaget behandles derfor ikke nærmere. For øvrig vil endringene 
ha liten betydning; de er først og fremst av redaksjonell art. I tråd med dette har 
departementet karakterisert endringene som justeringer i ordlyden, jf. proposisjonen s. 164, 
og de er ikke kommentert nærmere.  
 
Proposisjonen gir liten veiledning til tolkningen av dagens regler. Justisdepartementet 
peker på den problemstilling som er reist i punkt 1.1 siste avsnitt ovenfor; at lovens ordlyd 
tilsynelatende ikke gir rettighetshaverne noen løsningsrett etter at aksjen har skiftet eier, 
                                                 
8 Høringsbrevet er publisert på departementets internettsider under adressen 
http://odin.dep.no/jd/norsk/dok/hoeringer/under_behandling/012041-080098/ram001-bn.html#ram1. 
 5
med mindre vedtektene har bestemmelser om dette, noe som kan gi inntrykk av at 
løsningsretten kan omgås ved ikke å forhåndsvarsle selskapet om aksjeoverdragelsen. 
Imidlertid presiserer departementet at det i høringsbrevet ikke tas stilling til om dette er en 
riktig tolkning av gjeldende lov, og så vidt jeg kan se blir problemstillingen heller ikke 
besvart i proposisjonen, ettersom problemstillingen ikke vil dukke opp dersom forslaget til 
den nye lovteksten vedtas. Se nærmere om problemstillingen i oppgavens kapittel 4.   
 
Dersom forslaget i Ot.prp. nr 55 (2005-2006) vedtas, vil rettstilstanden endres og enkelte 
av problemstillingene i denne oppgaven falle bort. Som nevnt ovenfor har selskapene 
adgang til å vedtektsfeste løsningsretter av typen som gjelder etter dagens regler, og for 
forståelsen av slike vedtektsbestemmelser vil tolkning av dagens lovtekst fremdeles ha 
interesse.  For øvrig har departementet, for å lette overgangen til eventuelt nye regler, 
foreslått at loven gir Kongen adgang til å fastsette at endringen av §§ 4-15, 4-19 og 4-20 
skal tre i kraft på et senere tidspunkt enn endringsloven for øvrig; en hensiktsmessig 
overgangsperiode anslås til to år, jf. proposisjonens side 61-62.  
 
1.5 Den videre fremstillingen 
I kapittel 2 behandles spørsmålet om hvilken stilling aksjelovens løsningsrett har i forhold 
til den vanlige inndelingen av løsningsretter, og om teori og praksis rundt andre 
rettighetstyper kan gi veiledning til forståelsen av aksjelovens regler. Kapittel 3 gjelder den 
situasjon at avhenderen har sendt løsningsmelding til selskapet. Problemstillingen er da fra 
hvilket tidspunkt avhenderen kan få fristen for rettighetshaverne til å begynne å løpe, samt 
virkningen av at rettighetshaverne oversitter fristen. I kapittel 4 er situasjonen den at 
avhenderen ikke har sendt løsningsmelding til selskapet før han avhender aksjene. 
Spørsmålene blir dermed om rettighetshaverne har krav på å få overta en aksje som 
allerede har skiftet eier, hvilke frister som gjelder for rettighetshaverne avhengig av hva 
slags opplysninger som tilflyter dem og selskapet, om retten kan bortfalle på grunnlag av 
reglene om ekstinksjon, og til slutt avhenderens mulige erstatningsansvar. Avslutningsvis 
behandles i kapittel 5 departementets høringsbrev om forslag til endringer i reglene om 
løsningsretter.
 6
 2 Rettighetstypen 
2.1 Innledning 
Aksjeloven § 4-19 første ledd første punktum gir aksjonærene rett til å overta aksjer som 
skal skifte eier. Loven bruker selv betegnelsen forkjøpsrett. Andenæs antar likevel at loven 
oppstiller en tilbudsrett. Resonnementet er at ”ordlyden synes å forutsette at avhenderen 
plikter å tilby aksjene til rettighetshaverne før avhendelse finner sted.”9 Også Bråthen antar 
at dette kan kalles en tilbudsrett, men presiserer at terminologien ikke er ”helt fast”.10 
Aarbakke m. fl. innfortolker en tilbudsplikt for avhenderen.11
 
Begrepet tilbudsrett er imidlertid ikke nevnt i aksjeloven eller i forarbeidene. I loven skilles 
det ikke mellom forkjøpsretter og tilbudsretter, i alle fall ikke uttrykkelig. Det er heller 
ingen eksplisitt plikt for avhenderen til å tilby aksjene til rettighetshaveren. Hensikten med 
dette kapittelet er å plassere retten til å overta en aksje som skal skifte eier i forhold til den 
vanlige inndelingen av løsningsretter.  
 
2.2 Betydningen av å typebestemme en rettighet 
Innledningsvis er det grunn til å presisere hvilken innvirkning det kan ha for tolkningen av 
loven at den rettighet loven gir, tilhører en bestemt type. Austenå har i sin avhandling 
skrevet generelt om det han kaller typifisering.12 Bakgrunnen er fremveksten av visse 
                                                 
9 Andenæs s. 175 
10 Jf. Tore Bråthen i Norsk Lovkommentar, note 457 til aksjeloven § 4-19 
11 Jf. Aarbakke m. fl. s. 280 
12 Jf. Austenå s. 22-24 
 7
avtaletyper med bestemte rettsvirkninger som er nærmere fastsatt i lov eller sedvane. 
Utgangspunktet for typifiseringen er de enkelte, individuelle avtaleforhold: 
 
”Når man ser på dem, vil man finne at til tross for ulikheter og individuelle 
særtrekk, er det for flere av avtalene visse faktiske fellestrekk. […] Slike fellestrekk 
er kjennetegn for begrepsinnholdet for vedkommende avtaletype. […] De samme 
kjennetegn vil vanligvis også angi de relevante interesser og motiver som ligger bak 
avtalen. Man kan si at de angir typeforutsetningene for vedkommende avtaletype. 
Disse forutsetningene er normalt relevante ved fortolkningen og utfyllingen av 
partenes rettslige forpliktelser ved de forskjellige rettighetstyper. Ved en eventuell 
tvist må partenes konkrete forutsetninger og interesser veies mot hverandre når 
man skal ta standpunkt til hvordan forholdet mellom dem skal reguleres. I tillegg 
må avgjørelsen også bygge på de prinsipper og det verdigrunnlag som ellers 
gjelder i rettssystemet. Dette fører til at den enkelte konkrete avtale må ’tilpasses’ 
de hovedtrekk som gjelder for den type avtalens kjennetegn peker mot.”13  
 
Austenå peker videre på at typifisering forenkler kontraktsforhandlinger. Partene kan bruke 
det begrep som kjennetegner den type avtale de vil inngå, og slik ”kobler [de] seg inn på 
det sett av normer som regulerer vedkommende type”. Slik unngår partene også å ta stilling 
til alle mulige sider ved avtaleforholdet. Det er tilstrekkelig å bli enige om hovedpunktene; 
resten av avtalen utfylles med de regler som følger av den bestemte avtaletypen.  
 
Denne teknikken er den samme som brukes når avtalepartene inngår kontrakter som faller 
inn under anvendelsesområdet for kontraktrettslig lovgivning. Lover om bestemte 
avtaleforhold er som regel fravikelige, på den måten at lovens regler legges til grunn 
dersom ikke annet er avtalt. Som eksempel kan nevnes kjøpsloven (jf. § 3) og 
avhendingsloven (jf. § 1-2 første ledd).14 Partene kan henvise eksplisitt til lovens regler, 
men det er ikke nødvendig for at loven kan utfylle avtalen der denne er taus eller 
                                                 
13 Austenå s. 23 
14 Lov om kjøp av 13. mai 1988 nr. 27 og lov om avhending av fast eigedom av 3. juli 1992 nr. 93. 
 8
ufullstendig. Aksjelovens regler om forkjøpsrett er ment som et slikt hjelpemiddel for 
partene.15
 
På de punkter hvor aksjeloven er taus eller tvetydig, kan rettsanvenderen finne svar ved å 
holde lovens regler opp mot de prinsipper som ellers gjelder for forkjøpsretter og eventuelt 
andre løsningsretter.  
 
Typifisering har også en side mot domstoler og andre konfliktløsningsorganer: 
 
”Når dommeren skal løse en eventuell tvist og skal velge regler å avgjøre tvisten 
etter, vil det første ledd i regelvalget ofte være å ta stilling til om det konkrete 
faktum kan subsumeres under en rettsforholdstype. Dermed står vedkommende 
regelsett til hans disposisjon.”16
 
Slik minskes belastningen på domstolen ved at saken kan løses på en enklere og hurtig 
måte. Et eksempel på at domstolen lar typen rettighet være avgjørende for resultatet, har vi 
i RG 1995 s. 1036 (Karmsunds herredsrett), hvor retten er enig med partene i at ”tvistens 
prinsipale del finner sin løsning i spørsmålet om vedtektene instituerer en tilbudsrett eller 
en forkjøpsrett.”17 En av aksjonærene hadde tilbudt aksjene til de øvrige aksjonærene, men 
ingen av dem hadde fremsatt løsningskrav. Da aksjen senere ble solgt, hevdet noen av dem 
at den vedtektsfestede løsningsretten var en forkjøpsrett, slik at de også nå hadde krav på å 
få overta aksjene. Retten kom imidlertid til at det dreide seg om en tilbudsrett, og 
avhenderen sto derfor fritt til å selge aksjene til hvem han ville, uten at de øvrige 
aksjonærene hadde krav på å overta aksjene. 
 
Selv om en rettighet hovedsakelig kan karakteriseres som en bestemt type, er ikke alle 
rettsvirkningene dermed fastlagt: 
                                                 
15 Jf. NOU 1996:3 s. 71 
16 Austenå s. 24 
17 RG 1995 s. 1036 på s. 1041-1042 
 9
 ”Typifisering fører imidlertid ikke til at det regelsett som høver til typen, alltid skal 
anvendes fullt ut. Har det konkrete tilfellet trekk som peker mot en annen type og 
andre regelsett, kan det eventuelt bli tale om å anvende de to regelsettene på hver 
sin del av forholdet eller eventuelt revidere subsumsjonen for å anvende det andre 
regelsettet.”18
 
2.3 Generelt om løsningsretter  
Austenå bruker ordet ”løsningsrett” som en fellesbetegnelse på ”de foreløpige rettighetene 
som har til formål å regulere den fremtidige eierposisjonen til et bestemt objekt. 
Rettsinnehaveren har en fortrinnsrett til å erverve det aktuelle formuesgodet, regelmessig 
mot betaling av et vederlag.”19
 
Løsningsrettene kan inndeles på flere forskjellige måter.20 Det sondres således etter 
overdragelsesmåte, overdragelsesvilkår og etter hvem retten kan gjøres gjeldende mot. De 
forskjellige inndelingsmåtene brukes om hverandre i praksis.  
 
Austenå deler løsningsrettene i to hovedgrupper: Kjøperetter kan gjøres gjeldende uten at 
det foreligger et forutgående eierskifte. Her ligger initiativet hos rettighetshaveren. 
Aksjelovens løsningsretter tilhører den andre hovedgruppen; rettigheter som bare kan 
gjøres gjeldende i forbindelse med eierskifte. Denne gruppen kan igjen deles i to: 
 
”En gruppe omfatter de tilfeller hvor løsningsretten ikke kan gjøres gjeldende før 
eierskifte har skjedd. Rettshaveren har da rett til å overta erververens plass. 
Vilkårene for overtakelsen trenger nødvendigvis ikke være helt de samme som de 
erververen skulle hatt. Dette kaller jeg forkjøpsrettigheter. 
                                                 
18 Austenå s. 26 
19 Austenå s. 21 
20 Jf. Austenå s. 19-20 
 10
 Forskjellige fra disse rettighetene er de som gir rettighetshaveren krav på å være 
den første som får tilbud om å overta objektet når den aktuelle eier ikke lenger 
ønsker å beholde det. Denne gruppen kalles tilbudsrettigheter.”21
 
Når det gjelder asl. 1976 § 3-3, ble denne inndelingen lagt til grunn hos en del forfattere22, 
mens andre har påpekt skillet mellom aksjer som er overgått til ny eier og aksjer som 
ønskes overdratt, uten å benytte begrepene forkjøpsrett og tilbudsrett.23
 
En lignende inndeling finnes i svensk rett, selv om begrepsbruken er forskjellig.24 
”Hembudsklausulen” gir rettighetshaveren en løsningsrett som kan sammenlignes den 
norske forkjøpsretten; den aktualiseres først når aksjene har skiftet eier. 
”Förköpsklausulen” går ut på at aksjer som skal skifte eier først må tilbys de 
forkjøpsberettigede, tilsvarende den norske tilbudsretten.  
 
I NOU 1984:32 Løysingsrettar er det på s. 52 antatt at en tilbudsrett vil gå inn under 
fellesbetegnelsen løsningsrett, slik den er definert i løsningsrettsloven § 1 først ledd andre 
punktum: ”den rett nokon har til å overta ein fast eigedom seinare, når eigedomen likevel 
skiftar eigar, eller til eit anna tidspunkt.” Etter tredje punktum er forkjøpsretten ”ein 
løysingsrett som berre kan gjerast gjeldande når eigedomen vert avhend eller skiftar eigar 
på annan måte.” Utvalget så ingen grunn til å definere løsningsretter som ikke er 
forkjøpsretter, ettersom lovutkastet, og senere også den vedtatte lovteksten, ikke hadde 
særregler for disse. Det er noe usikkert om definisjonen av forkjøpsrett også inkluderer 
tilbudsretter. Det er mulig at definisjonen avgrenser mot kjøperetter, slik også 
tilbudsrettene omfattes. På den annen side gjør sammenhengen med lovens § 11 det 
kanskje mest naturlig å se det slik at tilbudsrettene ikke omfattes.   
                                                 
21 Austenå s. 25 
22 Se Lowzow & Reed s. 232 flg., Bråthen s. 196, Bale/Knudsen s. 563 og Giertsen s. 129-130 
23 Se Andenæs 1992 s. 130, Marthinussen/Aarbakke s. 93 og Skåre/Knudsen s. 74 
24 Se Sandström s. 77 flg. 
 11
 Den klassiske forkjøpsretten, slik den oftest har vært praktisert i Norge, utløses bare ved 
salg og rettighetshaveren må overta objektet på de vilkår erververen har godtatt. Men 
forkjøpsretten kan være endret på to måter. Det kan gjelde overdragelsesvilkårene, som 
ikke følger avtalen med erververen, men er for eksempel avtalefestet på forhånd eller skal 
fastsettes ved skjønn. Det kan også gjelde overdragelsesmåten, ved at retten utløses også 
ved andre eierskifter enn salg. ”En kombinasjon av de to siste utformingene er heller ikke 
uvanlig.”25
 
En tilbudsrett for rettighetshaveren innebærer naturlig nok en tilbudsplikt for eieren av 
objektet. I følge Austenå kan tilbudsplikten være utformet på to måter.26 Den første 
varianten pålegger eieren å gi rettighetshaveren et tilbud om kontraktsforhandlinger. 
Resultatet blir dermed avhengig av om partene blir enige om prisen og de øvrige vilkårene. 
Men selv om partene har forhandlet, er eieren likevel ikke pliktig til å inngå en avtale. Han 
kan trekke seg fra forhandlingene dersom han ønsker det. Gjør han det, vil 
rettighetshaveren fremdeles ha sin tilbudsrett i behold:  
 
”Ønsker eieren en avklaring av forholdet, må han komme med et bindende tilbud. 
[…] Nekter rettighetshaveren å godta de vilkår som stilles, må eieren som 
hovedregel fritt kunne avhende godet til en tredjemann. Rettighetshaveren har fått 
sin sjanse til å være den første som forhandler om godet.”27
 
Forutsetningen er imidlertid at eierens tilbud er reelt og noenlunde i samsvar med den pris 
som kan oppnås ved vanlig salg. Er kravet urimelig høyt, kan rettighetshaveren altså be om 
et nytt tilbud uten at retten av den grunn går tapt. 
 
                                                 
25 Austenå s. 30 
26 Jf. Austenå s. 33 og 315 flg.  
27 Austenå s. 316 
 12
Den andre varianten pålegger eieren å komme med et bindende tilbud til rettighetshaveren. 
Dersom sistnevnte aksepterer, er eieren bundet. Rettighetshaveren avgjør selv om han vil 
overta objektet eller ikke, men blir tvunget til å ta standpunkt. Aksepteres ikke tilbudet slik 
det foreligger, står eieren fritt til å avhende objektet til andre. Det må være en forutsetning 
også ved denne typen tilbudsrett at eierens tilbud er noenlunde i samsvar med 
markedsprisen.  
 
2.4 Aksjelovens løsningsrett 
2.4.1 Innledning: mulige tolkningsalternativer 
Med den ordlyden lovens regler har fått, er det vanskelig å umiddelbart kategorisere 
løsningsretten som en forkjøpsrett eller en tilbudsrett. Loven bruker betegnelsen 
forkjøpsrett, men etter ordlyden i § 4-19 første ledd første punktum er det ikke et vilkår for 
aksjeeiernes løsningsrett at aksjene har skiftet eier. Det er et kjennetegn ved forkjøpsrettene 
at de først utløses når et eierskifte har funnet sted. En annen avvikende egenskap i forhold 
til forkjøpsrettene er den adgang avhenderen har til å fremtvinge et standpunkt fra 
rettighetshaverne ved å sende melding til selskapet om at aksjer ønskes overført til andre, 
jf. § 4-20 første punktum. En slik melding setter i gang fristen for å fremsette løsningskrav, 
jf. § 4-23 første ledd.  
 
De to nevnte trekkene peker i retning av en tilbudsrett. Men § 4-20 første punktum er ikke 
formulert som noen plikt til å sende melding. En slik plikt oppstilte asl. 1976 § 3-3 tredje 
ledd for eieren som ønsket å overdra aksjer. Bråthen mener at en meldeplikt ikke følger av 
dagens lov.28 En naturlig forutsetning for rettighetshaverens tilbudsrett er en motsvarende 
tilbudsplikt for eieren. Har eieren ingen tilbudsplikt, eller i det minste en plikt til å melde 
en ønsket aksjeovergang til selskapet, kan loven vanskelig sies å gi rettighetshaverne en 
tilbudsrett.  
 
                                                 
28 Tore Bråthen i Norsk Lovkommentar, note 464 til aksjeloven § 4-20 
 13
En tredje mulighet er at retten til å overta aksjer ikke faller inn under noen av hovedtypene 
løsningsrett. Det er ikke nødvendigvis slik at dersom aksjelovens løsningsrett ikke er en 
forkjøpsrett, så må den være en tilbudsrett, eller omvendt. Det er ingen uttalelser i 
forarbeidene som tyder på at lovkonsipistene har lagt til grunn Austenås skille mellom 
forkjøps- og tilbudsretter. De forskjellige forarbeidene inneholder ulike utkast til 
bestemmelsene om løsningsrett. I NOU 1996:3 var hovedregelen at aksjonærene hadde 
løsningsrett både til aksjer som skal skifte og som har skiftet eier.29 Departementet mente 
hovedregelen burde være at aksjeovergang ikke utløste noen løsningsrett, men det var gitt 
deklaratoriske regler for det tilfelle at vedtektene fastsatte en løsningsrett.30 Justiskomiteen 
gikk tilbake til utredningens utgangspunkt; løsningsrett med mindre vedtektene fastsetter 
annet.31 Imidlertid ble bestemmelsene gitt en noe annen utforming, med hovedvekt på 
aksjer som skal skifte eier. Komiteen ga ingen begrunnelse for endringen, og det kan virke 
som den er utilsiktet.32
 
På bakgrunn av dette kan retten til å overta aksjer som skal skifte eier tenkes å være en 
hybrid; en blanding av forkjøps- og tilbudsrett. Avhenderen har ingen plikt til å melde fra 
om en ønsket aksjeovergang, men en mulighet. Gjør han det, må rettighetshaverne ta 
stilling til om de vil bruke løsningsretten. Kommer ingen løsningsmelding før avhendelsen, 
har aksjonærene like fullt rett til å innløse de overdratte aksjene. Denne tolkningsvarianten 
kan etter mitt syn ses som en forkjøpsrett for aksjonærene kombinert med en ”tilbudsrett” 
for avhenderen; en rett til å fremsette et tilbud i motsetning til aksjonærenes krav på et 
tilbud.  
 
                                                 
29 Se utkastet til lovens § 3-15, utredningen s. 241-242 
30 Se utkastet til lovens §§ 4-19 flg., Ot.prp. nr. 23 (1996-97) s. 207 
31 Se Innst. O. nr. 80 (1996-97) s. 23 
32 Jeg kommer nærmere inn på dette i punkt 4.1 nedenfor. 
 14
2.4.2 Har avhenderen meldeplikt? 
Selv om loven skal forstås slik at avhenderen ikke plikter å gjøre rettighetshaverne 
oppmerksomme på aksjeovergangen før den finner sted, vil rettighetshaverne være 
avhengig av å få vite om en allerede gjennomført aksjeovergang. Uten slik kunnskap kan 
de ikke gjøre retten gjeldende. Etter asl. § 4-12 har erververen en plikt til straks å gi 
selskapet beskjed om sitt aksjeerverv, og når selskapet mottar eierskiftemeldingen, skal det 
straks varsle rettighetshaverne, jf. § 4-20 andre punktum i.f. I de fleste tilfeller kan nok 
rettighetshavernes interesse i opplysninger om ervervet ivaretas på denne måten. 
 
Imidlertid kan det tenkes at erververen ikke gir selskapet beskjed om aksjeovergangen.33 
Problemstillingen i det følgende er om avhenderen har en selvstendig plikt til å informere 
om eierskiftet.  
 
Reglene om gjennomføringen av løsningsretten forutsetter at selskapet på ett eller annet 
tidspunkt får beskjed om eierskiftet. Inntil det skjer, får løsningsspørsmålet ingen 
avklaring. Erververen kan ikke basere seg på at han får beholde aksjen, og forholdet til 
avhenderen blir ikke endelig avklart før rettighetshaveren har tatt standpunkt.34 Det kan 
også oppstå problemer i forhold til det økonomiske oppgjøret dersom rettighetshaveren 
overtar aksjen lenge etter at den ble overført til erververen. Forutsetningene kan imidlertid 
oppfylles både ved at en meldeplikt påligger avhenderen og ved at den påligger erververen. 
 
Når det gjelder kontraktsfestede løsningsretter, kan en melde- eller varslingsplikt for 
avhenderen begrunnes med det alminnelige lojalitetskrav i kontraktsforhold. Partene har en 
gjensidig plikt til å ta vare på hverandres interesser i en viss utstrekning, jf. Austenå s. 324, 
hvor det videre heter: 
 
                                                 
33 Et eksempel fra praksis er Borgarting lagmannsretts dom av 2. juni 2005. Dommen omtales nærmere 
nedenfor i dette punktet. 
34 Jf. Austenå s. 323 
 15
”Den ene parten må ikke handle slik at han på unormal måte øker risikoen for at 
den andre parten skal lide tap. Blant de plikter som redelighetsnormen pålegger 
partene må også være plikt for eieren til å varsle rettighetshaveren om den 
aktualiserende disposisjon. Stiftelsen av forkjøpsretten forutsetter at 
rettighetshaveren skal ha en fortrinnsrett, og eieren må derfor ha plikt til ikke 
bevisst å legge hindringer i veien for dette. Det vil han nemlig gjøre dersom han 
unnlater å si fra om den aktualiserende disposisjon.” 
 
Austenå finner støtte for denne generelle regelen i to høyesterettsdommer. Rt. 1958 s. 421 
gjaldt forkjøpsrett til en villaeiendom som var utparsellert fra en større eiendom. På 
villaeiendommen heftet det en tinglyst forkjøpsrett til fordel for den som til enhver tid var 
eier av hovedeiendommen. En bank eide villaeiendommen, men leide den bort, og solgte 
den senere til leietageren uten at eieren av hovedeiendommen ble informert. Da 
rettighetshaveren gjorde forkjøpsretten gjeldende, ble retten bestridt av leietageren (som 
altså var blitt erverver), men retten dømte ham til å overskjøte eiendommen til 
rettighetshaveren. Lagmannsretten sa at det hadde vært leietagerens plikt, ”når han mente at 
det tilsagn han hadde fått om kjøp for ham etablerte en uangripelig eiendomsrett, på en helt 
klar måte å gi den forkjøpsberettigede beskjed herom. […] Også banken – som selger – 
hadde etter rettens mening hatt plikt til […] å gi [rettighetshaveren] beskjed, hvis den 
mente seg bundet av banksjefens tilsagn.”35 Høyesterett uttalte seg ikke direkte om 
spørsmålet, men stadfestet lagmannsrettens dom og tiltrådte ”i det vesentligste” dens 
begrunnelse.  
 
Saksforholdet i Rt. 1971 s. 457 var følgende: Til familien As seterhytte hørte en fiskerett i 
henhold til et gammelt rettsforlik. Forliket var ikke tinglyst, og innholdet ikke kjent i detalj. 
Et dyrevernlag var i 1963 blitt eier av eiendommen ved testamentsarv. Etter at man 
forgjeves hadde gjort iherdige anstrengelser for å få rede på innholdet av forliket, ble 
eiendommen i juni 1965 solgt. Det var da rettet forespørsel til den prosessfullmektig som 
                                                 
35 Rt. 1958 s. 421 på s. 432 
 16
hadde representert A i forbindelse med rettsforliket, men først i juli 1965 fikk selgerens 
advokat tilsendt forliket. Det viste seg at B var tillagt forkjøpsrett til fiskeretten, hvis den 
kom ut av familien As eie. Uten å nevne forkjøpsretten skrev selgerens advokat i samråd 
med kjøperen til B med tilbud om å tre inn i budet for hele eiendommen. Da denne 
korrespondansen ikke førte til noe resultat, ble skjøte til kjøperen utferdiget i desember 
1965. B gikk til søksmål mot selgeren og kjøperen og fikk i Høyesterett medhold i at han i 
henhold til forkjøpsretten hadde krav på å innløse fiskeretten. Førstvoterende uttalte at da 
forliket var skaffet til veie, ”ville det korrekte vært” at selgeren og kjøperen sendte B en 
”meddelelse om innholdet samtidig med at de i tilfelle opplyste at de anså forkjøpsretten 
bortfalt.”36   
 
Uttalelsene kan ses på som et utslag av lojalitetsplikten for så vidt gjelder kontraktsfestede 
forkjøpsrettigheter. Det gjelder en lojalitetsplikt også i selskapsforhold, jf. asl. § 5-21. 
Direkte omhandler bestemmelsen myndighetsmisbruk, men som påpekt av Truyen, er det 
og lojalitetsplikt to sider av samme sak.37 Bestemmelsen har begrenset veiledning for vårt 
spørsmål, ettersom den kun regulerer lojalitetsplikten ved aksjonærenes 
myndighetsutøving, slik den utøves ved stemmegivning på generalforsamlingen. Imidlertid 
illustrerer paragrafen at aksjonærene har en plikt til å respektere medaksjonærenes 
berettigede interesser.  I kontraktsforhold innebærer lojalitetskravet ikke bare en plikt til å 
respektere motpartens interesser, men også i en viss utstrekning plikt til å mer aktivt ivareta 
disse interessene.38 En plikt med lignende eller sammenlignbart innhold kan neppe 
oppstilles generelt i aksjeselskaper.39 Det forhindrer imidlertid ikke at det i noen grad kan 
                                                 
36 Rt. 1971 s. 457 på s. 464 
37 Truyen s. 31 
38 Jf. Skoghøy s. 108, Nordtveit s. 82 med videre henvisninger, Truyen s. 78 og Hagstrøm s. 113. Se også 
Thorsen s. 36-37 
39 Thorsen s. 47 mener at det ”i svært liten utstrekning” kan pålegges lojalitetsplikter, men modifiserer 
utgangspunktet for selskaper med en mindre, begrenset krets med eiere, jf. note 13. Truyen s. 78 antar at den 
selskapsrettslige lojalitetsplikten er noe snevrere enn den kontraktsrettslige. 
 17
oppstilles en ulovfestet lojalitetsplikt også for deltakerne i aksjeselskaper. Truyen har en 
slik sammenfatning for så vidt gjelder lojalitetsplikten med bakgrunn i asl. § 5-21: 
 
”Selv om aksjeselskaper og allmennaksjeselskaper er selvstendige rettslige 
konstruksjoner, må aksjonærenes inntreden i selskapsforholdet forklares i 
avtaleperspektiv. Selskapsavtalens hovedforpliktelse, innskuddsforpliktelsen, 
oppfylles innledningsvis i selskapsforholdet. Det videre forholdet mellom 
aksjonærene reguleres derfor av selskapsforholdets biforpliktelser, hvorav 
lojalitetsforpliktelsen står sentralt. På samme måte som ved andre langsiktige 
avtaleforhold, medfører selskapsforholdets varighet et særlig behov for at partene 
samarbeider. Vedvarende samarbeid forutsetter at det tas hensyn til motpartens 
interesser. […] En parallell til kontraktsretten kan bidra til å begrunne 
aksjonærenes lojalitetsplikt. Videre kan kontraktsretten tjene som 
premissleverandør når innholdet av aksjonærenes lojalitetsplikt skal drøftes.”40
 
Lojalitetssynspunktet tilsier at lovens forutsetning om at selskapet får melding om 
avhendelsen tolkes slik at det innebærer en meldeplikt for avhenderen. Synspunktet får 
mindre vekt dersom avhenderen overfører alle aksjene sine. Da har han avsluttet det 
avtaleforhold som ligger til grunn for selskapsdeltagelsen og lojalitetsplikten.41 Men en 
regel som avhenger av om selskapsforholdet avsluttes eller ikke vil kunne by på 
vanskeligheter å praktisere. Det avgjørende må være ordlyden i § 4-19 første ledd første 
punktum. Aksjeeierne har rett til å overta aksjen før den skifter eier. For at retten skal 
kunne gjøres gjeldende før eierskiftet har funnet sted, er rettighetshaverne avhengige av å 
bli gjort oppmerksomme på at retten er aktualisert. Det er vanskelig å se hvordan det skulle 
skje om ikke avhenderen gir selskapet beskjed om at han ønsker å avhende aksjene. 
 
                                                 
40 Truyen s. 80-81 
41 Blant annet på denne bakgrunn avviser Sandström s. 148 en meldeplikt for avhenderen når det gjelder den 
svenske hembudsretten, hvoretter meldeplikten påhviler erververen. Hembudsretten utløses imidlertid først 
når aksjen har skiftet eier, slik som den norske forkjøpsretten. 
 18
En varslingsplikt er videre nødvendig for å i tilstrekkelig grad ivareta rettighetshavernes 
behov for kontroll med eiersammensetningen; både behovet for vern mot og kontroll av 
nye eiere, og behovet for å opprettholde den etablerte maktfordelingen aksjonærene 
imellom. Pålegges ikke avhenderen en varslingsplikt, kan han uten risiko overlate hele eller 
deler av sin eierandel til en utenforstående eller en annen aksjonær. 
 
Et illustrerende eksempel er Borgarting lagmannsretts dom av 2. juni 2005.42 Sveaas kjøpte 
i 1986 en aksje i et familieselskap med i alt 21 aksjer. Etter avtale med avhenderen ga 
Sveaas beskjed om ervervet til selskapet. Ingen av de andre aksjonærene brukte den 
tilbudsretten de etter vedtektene hadde. Sveaas unnlot imidlertid å informere om at han og 
avhenderen også hadde inngått avtale om salg av ytterligere en aksje. Avtalen ble 
gjennomført året etter uten av verken selskapet eller aksjonærene ble underrettet om 
overdragelsen. I mellomtiden sto avhenderen oppført som eier og mottok utbytte, som hun 
og senere hennes arvinger videresendte til Sveaas. Overdragelsen ble oppdaget i 2001, da 
han solgte sine aksjer med gevinst. Rettighetshaverne gikk til sak mot Sveaas og ble tilkjent 
erstatning for gevinsttapet og utbyttetapet. Retten mente det var mye som talte for at 
forkjøpsretten etter så mange år måtte anses tapt, og at aksjonærenes krav måtte forfølges 
alene som et krav på erstatning. I alle fall måtte det gjelde hvor Sveaas nettopp ga 
anvisning på at aksjonærene eventuelt fikk saksøke ham for tapet man mente var lidt ved at 
salget ikke var meldt til selskapet. Erstatningsgrunnlaget var det alminnelige culpaansvaret. 
Sveaas hadde ”forsettlig medvirket til at selgerens plikt etter selskapets vedtekter til å 
underrette aksjonærene om overdragelsen ikke var oppfylt.” 
 
I denne saken var avhenderen død, så erstatningskravet ble rettet mot erververen. Men 
dersom det ikke skulle gjelde noen varslingsplikt for erververen, ville ikke 
rettighetshaverne hatt noe grunnlag for erstatningskravet. Retten mente at kravet ikke 
kunne grunngis med overtredelse av erververens meldingsplikt etter asl. 1976 § 3-9, jf. 
dagens § 4-12. ”Denne meldingsregel er imidlertid ikke satt av hensyn til andre 
                                                 
42 Anken til Høyesterett ble nektet fremmet, jf. kjæremålsutvalgets kjennelse av 19. september 2005 
(Lovdata-referanse: HR-2005-01483-U). 
 19
aksjonærers forkjøpsrett, men av hensynet til behovet for å ha en pålitelig aksjebok.” Og 
når løsningsretten var bortfalt, er et erstatningskrav den eneste måten aksjonærene kan 
ivareta sin interesse i den verdi aksjen representerer.  
 
Etter dette legger jeg til grunn at asl. § 4-20 sammen med § 4-19 første ledd første punktum 
bør tolkes slik at avhenderen har plikt til å gi selskapet melding før aksjene avhendes eller 
for øvrig skifter eier.  
 
2.4.3 Konklusjon 
Når eieren har en plikt til å sende melding før et eierskifte, synes løsningsretten å ha mest 
til felles med tilbudsrettene, slik de er definert ovenfor i punkt 2.3. Aksjelovens løsningsrett 
passer imidlertid ikke godt inn i noen av de to kategoriene tilbudsrett Austenå opererer 
med. Det er verken slik at avhenderen står fritt til å forhandle med rettighetshaveren uten å 
være pliktig til å inngå noen avtale, eller at avhenderen må rette et bindende tilbud av et 
visst innhold til rettighetshaverne. Aksjelovens løsningsrett har likevel mest til felles med 
den siste gruppen. I det rettighetshaveren fremmer løsningskravet, er både han og 
avhenderen bundet, selv om det ikke er klart hva løsningssummen skal være. Den skal 
fastsettes etter reglene i asl. § 4-17 femte og sjette ledd, jf. § 4-23 andre ledd første 
punktum. Utgangspunktet er aksjenes ”virkelige verdi”. Så lenge vedtektene ikke gir noen 
anvisning på løsningssummen, er det opp til partene å forhandle om den. Men selv om 
forhandlingene ender med at partene er uenig om summen, kan de ikke ensidig trekke seg. 
En uenighet om summen skal avgjøres ved skjønn. Hver av partene kan altså tvinge den 
andre til å gjennomføre løsningen. En annen sak er at de nok kan bli enige om å avlyse 
løsningen, men det krever altså at begge parter samtykker.  
 
Det mest presise er nok å anse aksjeloven løsningsrett for å være en egen type. Et passende 
navn kan være overtaksrett. Betegnelsen gir uttrykk for det retten innebærer, og ikke mer. 
Ved å bruke begrepet overtaksrett i stedet for forkjøpsrett eller tilbudsrett unngås kanskje 
tolkninger som tillegger løsningsretten rettsvirkninger den ikke har. Dersom løsningsretten 
kalles en tilbudsrett, er det fort gjort å anse eieren for å ha en plikt til å gi rettighetshaverne 
 20
et tilbud. Den riktige tolkningen, slik jeg ser det, er i stedet at eieren har en plikt til å gi 
selskapet melding om at aksjene ønskes overført.  
 
Når det er sagt, bør det presiseres at overtaksretten ligner på en tilbudsrett. Praksis og 
sedvane omkring denne typen løsningsrett vil derfor være relevant for tolkningen av 
aksjelovens overtaksrett. Som drøftelsene nedenfor vil vise, er det i praksis også likheter 
med de vanlige forkjøpsrettene. Selv om forkjøpsretter og tilbudsretter prinsipielt er to 
forskjellige typer, kan hjemmelsgrunnlagene gjøre ulikhetene få. Det som i første rekke 
skiller de to, er at tilbudsretten innebærer et salgsforbud. En aksjeoverføring uten et 
foregående tilbud til rettighetshaverne vil utgjøre mislighold, som igjen vil kunne gi 
rettighetshaverne krav på erstatning. Den samme rettsvirkningen må gjelde for 
overtaksretten; avhendelse uten melding til selskapet kan gi grunnlag for erstatning.43
                                                 
43 Se punkt 4.5 nedenfor. 
 21
 3 Fristen for å overta aksjen hvis avhenderen sender løsningsmelding 
3.1 Innledning 
Utgangspunktet er altså at eieren som vil kvitte seg med aksjene, må gi melding til 
selskapet før han avhender dem til andre. Sender eieren løsningsmelding, må 
rettighetshaverne fremsette sine løsningskrav innen to måneder etter at selskapet fikk 
løsningsmeldingen, jf. asl. § 4-23 første ledd.  
 
Dersom eieren dør, vil eiendomsretten til aksjene gå over på arvingene. Hvis arvingene 
ikke tilhører erververkretsen som er beskyttet av § 4-21 annet ledd, må meldeplikten 
påhvile dødsboet fra dødsfallstidspunktet.44 Fra dette tidspunkt har eiendomsretten gått 
over på arvingene.45 Er arvingene beskyttet etter § 4-21, kan overtaksretten ikke gjøres 
gjeldende. Dersom retten bare kan utøves overfor noen av arvingene, oppstår meldeplikten 
når det eventuelt er bindende avgjort på skifte at en slik arving skal overta aksjene, jf. 
punkt 4.3 nedenfor. Hvis dødsboet avhender aksjene til noen utenfor den beskyttede 
erververkretsen, vil overtaksretten være avhengig av forholdet mellom den nye erververen 
og arvingene,46 og meldeplikten oppstår i så fall når det er avgjort at aksjen skal selges til 
en erverver som ikke er beskyttet.  
 
                                                 
44 Jf. Andenæs 1992 s. 137. Se også Lowzow & Reed s. 245. 
45 Jf. Austenå s. 304 
46 Jf. Ot.prp. nr. 51 (1964-65) s. 21 og Austenå s. 290 
 22
3.2 Fristens utgangspunkt 
3.2.1 Krav til løsningsmeldingens form og innhold 
Problemstillingen er hvilke form- og innholdskrav som må stilles for at eierens 
løsningsmelding skal danne utgangspunkt for fristen i § 4-23 første ledd. Er meldingen 
mangelfull, gjelder det ingen frist for rettighetshaverne.47
 
Aksjeloven oppstiller selv ingen bestemte krav til eierens løsningsmelding. Som fremholdt 
av Andenæs, kan slike krav likevel følge av supplerende ulovfestet rett.48 Det er for det 
første ikke grunn til å oppstille noe skriftlighetskrav, det avgjørende må være at selskapet 
varsles, ikke hvordan det skjer. Andenæs peker på at løsningsrettsloven § 12 krever at 
meldingen er skriftlig, men at et ”slikt formkrav neppe kan anvendes utenfor lovens 
område pr. analogi.” Bale/Knudsen mener det kan være hensiktsmessig å vedtektsfeste et 
krav om skriftlighet.49  
 
Løsningsmeldingen må angi hvor mange aksjer som skal avhendes, ellers kan det bli 
vanskelig for rettighetshaverne å ta stilling til om retten skal gjøres gjeldende. Avhenderens 
melding om at ”mine aksjer i selskapet ønskes solgt” må være tilfredsstillende; den 
naturlige tolkningen er at salget gjelder alle aksjene avhenderen innehar. Antallet aksjer pr. 
eier har selskapet opplysninger om i aksjeeierboken, jf. § 4-5 tredje ledd. 
 
Hvis det er flere aksjeklasser i selskapet, har aksjeeiere i samme klasse fortrinnsrett i 
forhold til aksjeeiere i andre klasser, jf. asl. § 4-22 annet ledd annet punktum. I så fall bør 
avhenderen som har aksjer i flere klasser opplyse hvilken type aksjer som ønskes avhendet. 
Men løsningsmeldingen er neppe mangelfull selv om det ikke er inntatt opplysninger om 
aksjeklasse. Dersom A-aksjer legges ut for salg, er ikke aksjeeiere med B-aksjer avskåret 
fra å fremme løsningskrav; de risikerer bare at aksjene blir innløst av aksjonærer med 
                                                 
47 Jf. Andenæs s. 179 
48 Jf. Andenæs s. 178 
49 Bale/Knudsen s. 589 
 23
fortrinnsrett. En annen ting er at rettighetshaverens innsats med å foreta en vurdering av 
aksjenes verdi, finansiering av løsningssummen og andre forberedelser kan være bortkastet 
når det viser seg at løsningsretten ikke kan gjøres gjeldende.  
 
Annerledes blir det hvis opplysningene om aksjeklasse er gale, for eksempel slik at det gis 
melding om at B-aksjer legges ut for salg, mens det i virkeligheten er A-aksjer. I så fall kan 
ikke fristen i § 4-23 første ledd begynne å løpe før opplysningen er rettet. I et slikt tilfelle 
kan ikke meldingsplikten sies å være oppfylt, ettersom meldingen ikke gjelder de aksjene 
som i virkeligheten skal avhendes. For en rettighetshaver kan B-aksjene være mindre 
interessante, og han lar kanskje derfor være å fremme noe løsningskrav. Men A-aksjene 
kan derimot være av større verdi; de gir for eksempel (større) rett til utbytte. Hadde 
rettighetshaveren visst at det var disse aksjene som skulle avhendes, ville han kanskje gjort 
løsningsretten gjeldende.  
 
Dersom selskapet mottar en mangelfull melding, bør det gjøre avhenderen oppmerksom på 
feilen og oppfordre ham til å rette den. Fristens utgangspunkt er i så fall den dag selskapet 
mottok en mangelfri melding. Ettersom det ikke kan oppstilles et skriftlighetskrav til selve 
meldingen, må en muntlig korreksjon fra avhenderen være tilstrekkelig.  
 
3.2.2 Må løsningsmeldingen inneholde erververens navn? 
Etter ordlyden i asl. § 4-20 første punktum er det tilsynelatende tilstrekkelig at avhenderen 
gir beskjed om at aksjer ønskes overført til andre. Men, som nevnt ovenfor, kan ytterligere 
krav måtte oppstilles på bakgrunn av ulovfestede regler. 
 
Andenæs antar at avhenderen ikke kan bringe tomånedersfristen i § 4-23 til å løpe med 
mindre det er snakk om avhendelse til en bestemt erverver. Navnet på erververen og de 
avtalte vilkår må avhenderen ta med i løsningsmeldingen.50 Grunnlaget er aksjelovens 
regler tolket i samsvar med avgjørelsen inntatt i Rt. 1930 s. 1452. Dommen gjaldt et 
                                                 
50 Jf. Andenæs s. 176 og 178 
 24
selskap hvor vedtektene bestemte at et påtenkt salg måtte anmeldes for styret og at den som 
ville benytte forkjøpsretten måtte gi svar innen åtte dager. En av aksjonærene tilbød de 
andre å kjøpe aksjeposten, uten at det forelå tilbud fra en bestemt kjøper. Aksjonærene 
avslo, og aksjene ble solgt til tredjemann noen måneder senere. Høyesterett mente 
forkjøpsretten var i behold, ettersom vedtektene forutsatte at det var spørsmål om salg til en 
bestemt kjøper.  
 
Høyesteretts begrunnelse er kort. Vedtektene er ikke sitert i dommen, og det er derfor 
vanskelig å vite nøyaktig hvorfor resultatet ble som det ble. Muligens brukte vedtektene 
ordene ”påtenkt salg”, noe retten har forstått som en konkret salgsavtale, eller i alle fall en 
konkret kjøper. Dommen gir ikke uttrykk for å bygge på generelle prinsipper, men bærer 
snarere preg av en konkret vurdering, som etter mitt syn ikke gir særlig veiledning ved 
tolkningen av dagens lovregler.  
 
Høyesterett har avsagt dom i en annen sak som kan ha betydning for tolkningen. Rt. 1960 s. 
1007 gjaldt et dødsbo som eide 10 aksjer i et selskap med tre aksjonærer. Skifteretten 
meddelte selskapets styre at det forelå et bud på aksjene, men nektet tross oppfordring fra 
en av medaksjonærene å oppgi byderens navn. Aksjeeieren fastholdt at oppgivelse av 
byderens navn var et vilkår for at den frist som var satt i vedtektene for bruk av 
forkjøpsretten skulle begynne å løpe, noe retten ga ham medhold i. Han tapte for øvrig 
saken på et annet grunnlag. Resultatet bygde på en tolkning av selskapets vedtekter. Den 
relevante klausulen lød slik: 
 
”Ved salg har selskapets ældre aktionærer forkjøpsrett til aktierne til den pris som 
beviselig faaes hos andre. Eventuelt salg er ikke bindende før salget er anmeldt til 
styret i rek. brev og de øvrige aktionærer har derpaa i løpet av 14 dage ret til at 
gjøre sin forkjøpsret gjældende.” 
 
 25
Det synes mest naturlig å tolke bestemmelsen slik at den gir aksjonærene en forkjøpsrett; 
retten utløses først ved salg.51 Salget er ikke bindende før løsningsspørsmålet er avklart, 
men det avgjørende er altså at det foreligger en salgsavtale. Retten presiserer ikke om det er 
en tolkning av vedtektene alene eller en tolkning av vedtektene i samsvar med reelle 
hensyn som gjør at rettighetshaverne hadde et rimelig krav på å få oppgitt byderens navn. 
Men jeg antar at kravet kan baseres på ordene ”den pris som bevislig faaes hos andre.”52 
Formuleringen forutsetter at det finnes en konkret kjøper som er villig til å overta aksjene 
til en bestemt pris. Når avhenderen først har funnet frem til denne, synes det ikke være 
noen grunn til at han skal kunne holde vedkommendes identitet skjult for rettighetshaverne. 
På denne bakgrunn kan jeg ikke se at dommen gir grunnlag for noen generell regel om 
avhenderens plikt til å oppgi erververens navn.53
 
Andenæs fremholder at reelle hensyn også taler for avhenderen må ha en opplysningsplikt: 
 
”Det forhold at rettighetshaverne har krav på å bli tilbudt aksjene før de avhendes 
til erververen, medfører ikke nødvendigvis at de samtidig må anses for å ha gitt 
avkall på opplysninger om erververen. For en naturlig betraktning er det vel heller 
slik at forkjøpsrettens karakter av tilbudsrett skal gi en større grad av kontroll med 
eierskifter enn den ellers ville hatt.”54
 
Her møter han motbør fra Aarbakke m. fl.: 
 
”Det sentrale ved bestemmelsen må være at de øvrige aksjeeierne skal kunne 
beholde selskapet for seg selv. Den vurdering som må foretas fra deres side med 
hensyn til å gjøre forkjøpsretten gjeldende, har ingen direkte sammenheng med 
                                                 
51 Slik også Bråthen s. 523, Bale/Knudsen s. 589 og Lowzow & Reed s. 234. 
52 Slik også Aarbakke m. fl. s. 282 
53 Andenæs tillegger heller ikke dommen noen slik betydning, men nevner den som et eksempel på at krav til 
meldingen kan følge av supplerende ulovestet rett, jf. s. 178.  
54 Andenæs s. 178 
 26
spørsmål om hvem som vil være den alternative erverver. Det er klart nok at et 
bestemt pristilbud kan ha interesse, men det er ingen nødvendig forutsetning for at 
løsningsprosessen kan komme i gang.”55
 
Overtaksretten skal blant annet verne de eksisterende eierne mot nye og uønskede eiere. I 
dette ligger en adgang til å stenge samtlige interessenter ute, altså å holde selskapet for seg 
selv, men også å stenge noen ute og la andre slippe til, altså en kontroll med hvem som blir 
nye eiere. Kontrollhensynet taler for at rettighetshaverne får vite hvem de i fremtiden blir 
nødt til å forholde seg til som medeier dersom de eventuelt unnlater å overta aksjene. 
Hensynet får større vekt dess færre aksjonærer det er i selskapet og desto tettere disse er 
knyttet til den daglige driften av selskapet.  
 
På den andre siden står hensynet til aksjeeieren som ønsker å avhende aksjene. Dersom han 
er nødt til å finne en potensiell erverver og inngå en foreløpig avtale om pris og øvrige 
vilkår med ham, vil arbeidet være bortkastet dersom løsningsretten gjøres gjeldende. 
Skjønt, det pristilbud avhenderen har fått kan brukes som en indikasjon på hva 
markedsverdien på aksjene vil være, noe både avhenderen og rettighetshaveren vil kunne 
ha interesse av å vite. Hvis avhenderen ikke behøver å ha noen bestemt kjøper for hånden, 
blir løsningsprosessen ikke bare enklere, men antagelig vil det også bidra til at avhenderen 
får en bedre pris for aksjene sine.56 Aksjeeieren kan tilby potensielle erververe en aksje det 
ikke hefter en løsningsrett ved.57 Den usikkerhet som ellers ville vært tilstede, unngås, og 
aksjen kan bli enklere å avhende. Fordelen blir mindre i de tilfeller selskapets vedtekter 
fastsetter en lav løsningssum. Slike bestemmelser kan for øvrig lempes etter avtaleloven § 
36, jf. asl. § 4-17 femte ledd andre punktum jf. § 4-23 andre ledd første punktum. 
 
                                                 
55 Aarbakke m. fl. s. 282 
56 Jf. Sandström s. 84 
57 Jf. Austenå s. 39 
 27
En annen fordel som oppnås ved at aksjen kan tilbys uten en bestemt erverver, er nettopp at 
det ikke er nødvendig å trekke inn tredjemann, med de interessemotsetninger og tvister som 
da kan oppstå. 
 
For tilbudsretter er hovedregelen i følge Austenå at eieren ikke behøver å opplyse 
rettighetshaveren om hvem aksjen er planlagt overdratt til og de nærmere vilkårene 
tredjemann er villig til å akseptere.58 I følge Sandström er hovedregelen den samme for de 
svenske förköpsrettene, som tilsvarer den norske tilbudsretten.59  
  
Aksjeloven av 1976 § 3-3 ga adgang til å vedtektsfeste en rett til å overta aksjer som 
”ønskes overdratt”. For så vidt gjelder slike vedtektsklausuler er det antatt at avhenderen 
ikke behøver å opplyse navnet på erververen for at fristen skal begynne å løpe.60 Lowzow 
& Reed påpeker at spørsmålet om opplysningsplikt avhenger av en tolkning av den 
konkrete løsningsrettsklausulen.61 Kontrollformålet som ofte ligger bak bestemmelsen 
tilsier at det skal mye til ”for at en avtalepart ikke har krav på å få kunnskap om en 
potensiell kjøper før han tar stilling til om han ønsker å gjøre bruk av løsningsretten.” 
 
Etter dette må konklusjonen blir at løsningsmeldingen ikke behøver å inneholde 
erververens navn for at fristen i asl. § 4-23 skal begynne å løpe.62 Aksjeloven legger opp til 
en noenlunde enkel og håndterlig løsningsprosess og legger til rette for at avhenderen kan 
tre ut av selskapsforholdet uten at tredjemann blir involvert. Etter min mening er det ikke 
tilstrekkelige grunner til å innfortolke vilkår utover det som følger av ordlyden i § 4-20.  
 
                                                 
58 Jf. Austenå s. 39 
59 Jf. Sandström s. 84 
60 Jf. Bale/Knudsen s. 589, Bråthen s. 523-524 og Bråthen i Lov og Rett s. 557 
61 Lowzow & Reed s. 234 
62 Slik Woxholth s. 206-207 
 28
Rettighetshavernes behov for å føre kontroll med nye eiere kan ivaretas på andre måter.63 
Dersom ikke annet er bestemt i vedtektene, er erverv av aksje betinget av samtykke fra 
selskapet, asl. § 4-15 andre ledd, jf. §§ 4-16 og 4-17. Selskapet kan også vedtektsfeste krav 
til visse egenskaper hos erverver eller aksjonær, jf. § 4-18. Det er heller ikke noe i veien for 
å vedtektsfeste en opplysningsplikt. Vedtektene kan også fastsette en forkjøpsrett, som først 
utløses i det aksjen har skiftet eier. Forkjøpsretten betinger at avhenderen må finne en 
kjøper, og da er det som ovenfor nevnt liten grunn til at denne skal kunne holdes skjult 
overfor rettighetshaverne. 
 
3.3 Annullering/omgjøring 
Etter at eieren har sendt løsningsmelding til selskapet, kan omstendigheter inntre som gjør 
at han ikke lenger er interessert i å overføre aksjene til andre. Hvorvidt han kan trekke 
tilbake løsningsmeldingen slik at rettighetshaverne ikke kan utøve overtaksretten, gir 
aksjeloven ikke svar på. Det kan være flere grunner til at eieren ikke lenger ønsker å 
avhende aksjene. Det kan tenkes at eieren har hatt et likviditetsproblem, men det viser så 
seg at problemet likevel kan løses uten å selge aksjene. Eieren kan ønske å ombestemme 
seg fordi han vil at en spesiell person skal overta aksjene, eller for unngå at 
rettighetshaveren som gjør tilbudsretten gjeldende skal få en større innflytelse i selskapet. 
Det siste tilfellet er kanskje særlig praktisk dersom eieren kun skal avhende deler av sin 
aksjepost.  
 
Dersom eieren gis adgang til å trekke tilbake løsningsmeldingen, vil løsningsrettens verdi 
for rettighetshaveren kunne reduseres. Han kan ha lagt ned en vesentlig innsats før han gjør 
retten gjeldende: 
 
”Han må vurdere verdien av objektet i høve til den pris han eventuelt er nøyd til å 
betala, og kanskje må han innhente sakkunnige råd på dette punktet. Vidare må han 
kanskje avhende andre verdiar for å skaffe seg pengar, eller han må ta opp 
                                                 
63 Se også Woxholth s. 207 
 29
tingingar om å få låne den naudsynte pengesum til løysingssummen. Først når alt 
dette er nokolunde klart kan han våga seg til å gjere retten gjeldande.”64
 
Dersom løsningsmeldingen trekkes tilbake, har rettighetshaveren kastet bort en del tid og 
kanskje penger. 
 
I dette punktet er derfor problemstilingen hvorvidt avhenderen har adgang til, etter at 
løsningsmeldingen er kommet frem til selskapet, å omgjøre sin beslutning med virkning for 
rettighetshaverne. 
 
Høyesterett vurderte et lignende spørsmål i Rt. 1980 s. 769, som gjaldt forkjøpsrett til 
sameieandel. På samme måte som dagens aksjelov, hadde sameieloven den gang ikke 
regler som løste problemet, og retten tok stilling til saken ut fra de hensyn som gjorde seg 
gjeldende. Etter at rettighetshaveren hadde fått melding om at sameieandelen var avtalt 
solgt, omgjorde avhenderen avtalen med kjøperne. Etter sameieloven § 11 fjerde ledd, slik 
bestemmelsen lød i 1980, måtte sameieren som ønsket å gjøre forkjøpsretten gjeldende, 
sende skriftlig løsningskrav innen seks uker fra han fikk melding om eierskiftet. Innen 
samme tid måtte han by frem løsningssummen eller, om den ikke ennå var på det rene, 
kjøpesummen. Ordningen var altså nokså lik som etter dagens aksjelov. Retten mente at 
sameieloven la opp til en hensiktsmessig avvikling av løsningsspørsmålet. Men ordningen 
ville få ”redusert verdi hvis selgeren, dersom han kan påvise en ’legitim og aktverdig 
grunn’, skulle kunne omgjøre salget etter at fristen er begynt å løpe. Hvilke grunner som 
kan anses ’legitime’, vil meget lett gi grunnlag for tvister, som vil forsinke avklaring av 
løsningsspørsmålet.” Videre la dommerne vekt på at rettighetshaveren har plikt til å by 
frem løsningssummen. Dersom han kunne risikere at retten hans bortfalt mens fristen løper, 
vil rettighetshaverne kunne vike tilbake for å foreta de nødvendige forberedelser, og 
dermed kan salg i strid med lovens intensjoner bli gjennomført uten av løsningsretten 
nyttes. De tap rettighetshaveren eventuelt ville bli påført ved å innrette seg på overtagelse, 
                                                 
64 NOU 1984:32 s. 51 
 30
ville kunne omfatte tap som vanskelig ville la seg rette opp ved en eventuell 
erstatningsregel. 
 
Det var imidlertid ikke nødvendig for retten å ta stilling til om allerede avhenderens 
løsningsmelding var tilstrekkelig til å anse omgjøringsretten for avskåret. Det avgjørende 
måtte være at rettighetshaveren hadde fremmet løsningskrav før avtalen ble omgjort. Det 
kunne tenkes helt spesielle omstendigheter som tilsa at avtalen også etter dette tidspunkt 
kunne omgjøres med virkning for rettighetshaveren. At sameierens likviditetsproblem ble 
løst på en annen måte enn ved salg av sameiepartene, var imidlertid ikke en slik 
omstendighet.  
 
Dommen var ikke enstemmig. To av dommerne var enig i at rettstekniske hensyn talte for 
”noenlunde sikre utgangspunkter for når omgjøring kan skje med virkning for 
innløsningsadgangen.” Det avgjørende var imidlertid formålet med innløsningsretten ved 
salg til andre sameiere, som i følge forarbeidene var å gi adgang til å beskytte seg mot en 
forrykning av styrkeforholdet sameierne i mellom.  
 
Det standpunkt flertallet inntok ble senere lagt til grunn da løsningsrettsloven ble gitt i 
1994. Etter lovens § 18 første ledd kan en avhendingsavtale som utløser forkjøpsrett 
omgjøres med virkning for rettighetshaveren inntil han har fått skriftlig varsel om 
avhendingen.65 Bestemmelsen gjelder omgjøring av en avhendingsavtale med virkning for 
forkjøpsretter, men det er de samme hensyn som gjør seg gjeldende i forhold aksjelovens 
overtaksrett. De prinsipper løsningsrettsloven § 18 og Høyesteretts avgjørelse bygger på, 
bør legges til grunn også for tolkningen av aksjelovens regler.66 I RG 1995 s. 1036 
(Karmsund herredsrett) er det lagt til grunn at den som ønsker å avhende aksjer er bundet 
av sitt tilbud.67
                                                 
65 Regelen gjelder også i sameieforhold, jf. sameieloven § 11 første ledd som bestemmer at løsningsrettsloven 
§ 18 gjelder tilsvarende så langt den passer.  
66 Jf. Andenæs s. 185 
67 RG 1995 s. 1036, på s. 1042 
 31
 I følge forarbeidene til løsningsrettsloven er omgjøringsretten til stede dersom 
rettighetshaveren ikke kjenner til at løsningsretten er utløst.68 Spørsmålet blir da om eieren 
kan ombestemme seg inntil løsningsmeldingen har kommet frem til selskapet eller inntil 
selskapets varsel etter § 4-20 har kommet frem til rettighetshaverne. Før rettighetshaveren 
vet om at retten er utløst vil han ikke innstille seg på overtakelse og gå i gang med å skaffe 
penger til løsningssummen. Men i selskaper med flere rettighetshavere kan de enkelte få 
kunnskap om løsningsmeldingen på forskjellige tidspunkt. Regelen måtte i så fall være at 
det avgjørende tidspunkt var idet selskapets varsel kom frem til rettighetshaverne. Men 
også dette tidspunkt vil kunne være forskjellig hos de enkelte rettighetshaverne, selv om 
selskapet forutsettes å varsle alle samtidig. Dermed vil eierens løsningsmelding kunne 
trekkes tilbake overfor noen rettighetshavere, men ikke overfor andre. Hvem av 
rettighetshaverne som ville ha løsningsretten i behold vil kunne bli nokså tilfeldig. Et slikt 
resultat stemmer dårlig med at løsningsretten skal gi aksjeeierne mulighet til å opprettholde 
sin forholdsmessige eierandel, slik at styrkeforholdet eierne i mellom ikke blir forrykket. 
Dessuten blir regelen enklere å praktisere dersom det kun er ett tidspunkt å forholde seg til. 
Andenæs antar at omgjøringsretten er tapt fra den dag meldingen kommer inn til 
selskapet.69
 
Bale/Knudsen er negativ til å la avhenderen ombestemme seg etter at han har meldt sitt 
ønske om å overdra aksjene.70 De forutsetter at aksjonærens ønske om å selge er gyldig; 
ugyldighetsgrunner som umyndighet, grov tvang og lignende vil føre til at løsningsretten 
ikke kan gjøres gjeldende. 
 
Konklusjonen blir at avhenderens adgang til å ombestemme seg er avskåret fra det 
tidspunkt løsningsmeldingen har kommet frem til selskapet.  
                                                 
68 Jf. Ot.prp. nr. 49 (1993-94) s. 66 
69 Jf. Andenæs s. 185 
70 Jf. Bale/Knudsen s. 596. De får tilslutning av Lowzow & Reed s. 247 og Aarbakke m. fl. s. 284. 
 32
3.4 Virkningen av at rettighetshaveren oversitter fristen 
Hvis ingen av rettighetshaverne fremmer løsningskrav innen fristen, står avhenderen i 
utgangspunktet fritt til å avhende aksjen til andre. Overtaksretten er bortfalt i forhold til 
dette eierskiftet. Problemstillingen i det følgende er om avhenderens opptreden etter 
fristens utløp likevel kan føre til at avhendelsen må anses som et nytt eierskifte. I så fall 
kan avhendelse ikke finne sted uten at avhenderen først gir selskapet melding om at aksjene 
ønskes overført og rettighetshaverne dermed får anledning til å overta aksjene. 
 
Aksjene som skal selges må være de samme som rettighetshaverne har fått adgang til å 
overta. Avhenderen kan ikke omgå overtaksretten ved å sende en løsningsmelding som 
angår B-aksjer, for senere å avhende A-aksjer, jf. punkt 3.2.1 ovenfor.  
 
Et annet spørsmål dukker opp hvis avhenderens løsningsmelding gjelder et større antall 
aksjer, mens det senere aksjesalg bare gjelder en mindre del. Sett fra avhenderens side 
virker det ikke problematisk; kan han gjøre det mer (selge alle aksjene), bør han også 
kunne gjøre det mindre (selge bare noen). For rettighetshaveren derimot, stiller saken seg 
annerledes. På grunn av asl. § 4-21 tredje ledd første punktum er det nemlig ikke mulig å 
bare overta deler av aksjene; han må overta alle aksjene løsningsmeldingen omfatter, eller 
avstå fra å bruke overtaksretten. Selv om han ikke var i stand til å overta det først utlyste 
antall aksjer, er det antall som nå blir solgt overkommelig. Dersom overtaksretten nå er 
avskåret, gir det avhenderen mulighet til å omgå løsningsretten ved først å gi melding om et 
antall aksjer han vet at ingen av rettighetshaverne vil være i stand til å innløse, for deretter 
å selge en så stor del som egentlig passer ham.  
 
Avhenderen kan ha gode grunner for ikke å ville kvitte seg med det opprinnelige antall 
aksjer. Det kan hende at prisen han oppnår ikke er som forutsatt, eller at han ikke finner en 
kjøper som er villig til å overta alle aksjene. Det kan videre tenkes at behovet for å realisere 
verdiene ikke lenger er like stort. På tross av den teoretiske muligheten for å omgå 
overtaksretten, må avhenderen kunne selge det antall aksjer han ønsker når han først har 
oppfylt meldeplikten. Når løsningsmeldingen først er sendt, er eieren bundet; fremmer en 
 33
eller flere rettighetshavere løsningskrav, har de krav på å få overta aksjene. Et 
omgåelsesforsøk er dermed ikke uten risiko for avhenderen. 
 
Et tredje spørsmål er hvor lenge avhenderen kan vente med å overdra aksjene. Eieren 
sender for eksempel løsningsmelding i 1990, men ingen av rettighetshaverne vil overta 
aksjene. Venter avhenderen med å selge aksjene til 2000, kan situasjonen ha forandret seg 
så pass mye at rettighetshaverne nå vil fremme løsningskrav. Selskapet kan f.eks. ha fått en 
bedre økonomisk stilling som gjør det mer attraktivt å overta aksjene, rettighetshaverne kan 
ha fått større kjøpekraft, eller nye aksjonærer med bedre muligheter eller andre ønsker kan 
ha trådt inn. Spørsmålet er ikke regulert i loven, og er så vidt jeg kan se heller ikke berørt i 
rettspraksis. På den ene siden må det være klart at en løsningsmelding ikke for all fremtid 
gir eieren adgang til å avhende aksjene uten på nytt å gi rettighetshaverne anledning til å 
overta dem. På den annen side er det vanskelig uten en klar hjemmel å oppstille noen 
absolutt grense som avhenderen må holde seg innenfor. 
 
For fast eiendom gjelder løsningsrettsloven § 10 tredje ledd, hvoretter eieren kan fremsette 
et forhåndstilbud. Avslås tilbudet, står eieren i de neste to årene står fritt til å avhende 
eiendommen til hvem han vil på samme eller strengere vilkår som forhåndstilbudet gjaldt. 
Andenæs mener regelen neppe er egnet for tilsvarende anvendelse i aksjeselskaper:  
 
”Aksjonærenes forkjøpsrett er begrunnet i et kontinuerlig kontrollbehov. Det er lite 
forenlig med dette at den enkelte aksjonær skal kunne tvinge de øvrige til å velge 
mellom å akseptere et forhåndstilbud uten at det er tale om en bestemt kjøper, eller 
å gi avkall på forkjøpsretten til de aktuelle aksjer i to år.”71
 
Uttalelsen er et ledd i drøftelsen av fra hvilket tidspunkt avhenderen kan bringe fristen i asl. 
§ 4-23 første ledd til å løpe ved varsel om at aksjer ønskes overført. Jeg er imidlertid enig i 
                                                 
71 Andenæs s. 176 
 34
betraktningen om et kontinuerlig kontrollbehov, og mener derfor det ikke er grunnlag for 
noen analogi. 
 
Det vil være vanskelig å gi noen generell regel for hvilken frist avhenderen må overholde 
slik at en avhending etter dette tidspunkt ikke kan skje uten ny melding til selskapet. 
Antagelig må spørsmålet avgjøres på bakgrunn av en konkret helhetsvurdering, hvor de 
relevante momentene blant annet vil være tidsforløpet, eventuelle endringer i 
eierstrukturen, samt endringer i selskapets økonomiske stilling.  
 
Til slutt nevnes spørsmålet om avhenderen kan selge aksjene til en lavere pris enn det 
løsningssummen ville blitt, beregnet etter § 4-17 femte ledd jf. § 4-23 andre ledd første 
punktum, eller gi dem bort. Rettighetshaveren som ikke utøver overtaksretten under den 
forutsetning at en løsningssum basert på aksjenes ”virkelige verdi” ville bli for høy, kan da 
hevde at han ville gjort retten gjeldende hvis han fikk overta aksjene på de vilkår som nå 
avtales. Svaret må være at aksjeloven ikke gir de øvrige aksjonærer mer enn en rett til å 
overta aksjene til virkelig verdi. Avhenderen står til enhver tid fritt til å gi aksjene bort. Og 
selv om han i løsningsmeldingen gir selskapet beskjed om at aksjene planlegges gitt som 
gave, kan han kreve at rettighetshaverne betaler en løsningssum basert på virkelig verdi 
dersom de ønsker å overta aksjene. Avhenderen må derfor også kunne selge aksjene til en 
pris under den virkelige verdien.72
                                                 
72 Slik Austenå s. 317 
 35
 4 Virkningen av at aksjen skifter eier uten en forutgående løsningsmelding  
4.1 Retten til å overta aksjer som har skiftet eier 
Utgangspunktet er altså at avhenderen plikter å sende en løsningsmelding til selskapet før 
han overdrar aksjene til andre. I dette kapitlet forutsettes at meldeplikten ikke overholdes. 
Det kan være flere grunner til at selskapet ikke mottar melding fra avhenderen. Han kan 
være uvitende om overtaksretten, men det kan også tenkes at han vil forsøke å unngå den.73 
Det kan videre hende at overdrageren dør og etterlater seg arvinger som ikke tilhører 
erververkretsen som er beskyttet etter asl. § 4-21 annet ledd. Dersom aksjen overdras uten 
at de berettigede har fått mulighet til å gjøre løsningsretten gjeldende, oppstår spørsmålet 
om rettighetshaverne likevel har rett til å overta aksjen.  
 
Spørsmålet er regulert i asl. § 4-19 første ledd annet punktum: 
 
”Det kan fastsettes i vedtektene at en aksjeeier har rett til å overta en aksje som har 
skiftet eier.” 
 
Lest i sammenheng med første punktum, er det nærliggende å forstå ordlyden slik at retten 
til å overta aksjen bare gjelder dersom det er fastsatt i vedtektene. Det vil i så fall bety at 
hvis selskapet ikke har en slik vedtektsbestemmelse, er rettighetshaverne avskåret fra å 
overta en aksje som har skiftet eier. Dersom loven skal forstås slik, kan en aksjeeier enkelt 
omgå overtaksretten ved å overdra aksjen uten å sende melding til selskapet. Aarbakke m. 
fl. antar at ”her må man i hvert fall kunne bruke omgåelsessynspunkter slik at lovens 
løsningsbestemmelse gjelder også etter overdragelsen. Men det kan være et spørsmål om 
                                                 
73 Et eksempel på det siste er Sveaas-dommen omtalt i punkt 2.4.2 ovenfor. 
 36
man ikke bør tolke annet punktum innskrenkende.”74 De besvarer spørsmålet benektende ut 
i fra en tolkning av forarbeidene.  
 
Reglene om løsningsrett har blitt endret flere ganger etter hvert som de forskjellige 
utkastene har blitt presentert i forarbeidene. Aksjelovgruppen forslo en videreføring av asl. 
1976 § 3-3, men med ”forholdsvis omfattende endringer”.75 Etter utkastets § 4-15, som 
hadde overskriften ”Løsningsrett”, var det adgang til å vedtektsfeste at aksjeeierne eller 
andre skulle ha ”rett til å overta aksje som har skiftet eier eller som ønskes overført”. 
Dersom adgangen ble benyttet, gjaldt reglene i § 4-15 med mindre annet ble fastsatt i 
vedtektene. Departementet videreførte bestemmelsen stort sett uendret i Ot.prp. nr. 36 
(1993-94).  
 
I forslaget fra Aksjelovutvalget (NOU 1996:3) er hovedregelen den omvendte; løsningsrett 
gjelder med mindre annet er bestemt i vedtektene, jf. utkastets § 3-15 jf. § 3-19. 
Bestemmelsen i § 3-15 lyder slik: 
 
”(1) Aksjeeierne skal ha rett til å overta en aksje som skal avhendes eller for øvrig 
skifter eier. 
(2) Når selskapet mottar melding etter § 3-8, skal det straks varsle 
rettighetshaverne skriftlig. 
(3) Første og annet ledd gjelder dersom en aksjeeier underretter selskapet om at 
aksjer er avhendet eller ønskes avhendet.” 
 
Bestemmelsen skiller ikke mellom retten til å overta aksje som skal skifte eier og aksje som 
har skiftet eier. Det kan kanskje utledes allerede av første ledd, som gjelder aksjer som 
skifter eier. Uansett blir det klart når første ledd leses i sammenheng med tredje ledd.  
 
                                                 
74 Aarbakke m. fl. s. 280-281 
75 Jf. NOU 1992:29 s. 101 
 37
Justisdepartementet var ikke enig i utvalgets syn. I Ot.prp. nr. 23 (1996-97) er derfor 
utgangspunktet at aksjene skal være fritt omsettelige, uten løsningsrett for eierne. Men det 
åpnes for at vedtektene kan fastsette at ”en aksjeeier eller en annen skal ha rett til å overta 
en aksje som har skiftet eier, eller som ønskes overført”, hvoretter lovens påfølgende 
bestemmelser skal gjelde om ikke annet fastsettes i vedtektene. Departementet valgte altså 
den løsning som fulgte av NOU 1992:29. Og på samme måte som Aksjelovgruppen skilles 
det ikke mellom hvorvidt eierskiftet er gjennomført eller skal gjennomføres. §§ 4-21 til 4-
23 er like dagens bestemmelser. 
 
Den endelige lovteksten ble foreslått av Justiskomiteen i Innst. O. nr. 80 (1996-97). Her 
snus hovedregelen enda en gang. Utgangspunktet er at det skal være en løsningsrett. 
Ordlyden i §§ 4-19 og 4-20 endres tilsvarende, men nå er altså hovedregelen begrenset til 
aksjer som skal skifte eier. Justiskomiteen har samme begrunnelse som utvalget, nemlig at 
lovens hovedregel bør avspeile vedtektspraksis, slik at selskapene spares for å utforme 
vedtektsbestemmelser som bare slår fast det som er mest vanlig.76  
 
Når forarbeidene leses i sammenheng, virker det som om det var utilsiktet å gjøre forskjell 
på de to situasjonene. Justiskomiteen har ikke begrunnet hvorfor det i innstillingen, for 
første gang i arbeidet med lovutkastene, skilles mellom aksjer som skal skifte eier og aksjer 
som har skiftet eier. At det er et skille, er i det hele tatt ikke berørt. Jeg antar at meningen 
var å omskrive bestemmelsene i samsvar med det som fulgte av NOU 1996:3. Det kan 
innvendes at da ville komiteen valgt den samme formulering som i utredningen. Men trolig 
var intensjonen å følge den strukturen som departementet hadde lagt til grunn i Ot.prp. nr. 
23 (1996-97). I utredningen var selskapets plikt til å varsle rettighetshaverne tatt med i 
samme paragraf som regulerte retten til å overta aksjene; se utkastet til § 3-15 annet ledd. I 
departementets proposisjon var varslingsplikten tatt ut i en egen paragraf. Sannsynligvis 
var meningen å lovfeste de reglene med et innhold som svarer til det som ble lagt til grunn i 
utredningen, men med den struktur som loven var gitt i proposisjonen. Det har 
                                                 
76 Jf. Innst. O. nr. 80 (1996-97) s. 23 og NOU 1996:3 s. 123 
 38
formodningen for seg at komiteen ville gitt en nærmere begrunnelse dersom den ønsket å 
gjøre en endring.  
 
Bråthen antar på samme måte at forskjellen er utilsiktet: 
 
”Annet punktum kan virke overflødig ved siden av hovedregelen. Lovutkastet i 
Ot.prp. nr. 23 (1996-97) hadde imidlertid som hovedregel at aksjeovergang ikke 
utløste forkjøpsrett. Da hovedregelen ble snudd og lovteksten omredigert under 
komitébehandlingen, synes det som om man har oversett annet punktum.”77
 
Antagelsene om hva justiskomiteen mente å lovfeste blir kun spekulasjoner som ikke lar 
seg etterprøve. Men det er vanskelig å se noen rimelig begrunnelse for den motsatte 
tolkningen av § 4-19 første ledd.  
 
Andenæs legger også denne forståelsen av § 4-19 til grunn. Selv om det ikke kommer noen 
melding fra avhenderen eller erververen, er ikke rettighetshaveren ”avskåret fra å erklære at 
forkjøpsretten gjøres gjeldende”.78
 
For så vidt gjelder tilbudsretter, antar Austenå at det er mest dekkende å si at ”tilbudsretten 
ved siden av retten til å få kontrahere først, inneholder en ’innebygget’ forkjøpsrett. I begge 
tilfeller kan rettshaveren kreve å få overta objektet på de vilkår som er stipulert i 
stiftelsesgrunnlaget.”79 For avtalefestede tilbudsretter i sameier og andre selskaper enn 
aksjeselskaper mener Andenæs at dersom ”avtale sluttes med erververen uten pliktmessig 
forutgående tilbud, er det klart at retten til å få tilbud transformeres til en rett til å innløse 
andelen uten tilbud.”80 I samme retning går dommen i Sveaas-saken.81 I vedtektene for 
                                                 
77 Tore Bråthen i Norsk Lovkommentar, note 460 til aksjeloven 
78 Jf. Andenæs s. 179-180 
79 Austenå s. 319 
80 Andenæs: Sameier og selskaper s. 468 
81 Borgarting lagmannsretts dom av 2. juni 2005.  
 39
selskapet var det fastsatt at aksjonærene ikke hadde rett til å ”selge eller overdra sine aksjer 
uten først å ha tilbudt dem til de øvrige aksjonærer gjennom selskapets styre.”82 Tingretten 
antok at løsningsretten gikk tapt den dagen aksjen ble solgt.83 Lagmannsretten var ikke enig 
at vedtektene burde tolkes slik, og dessuten ville denne løsningen i praksis ”lett kunne gjøre 
forkjøpsretten illusorisk.” Lagmannsretten fant imidlertid ikke grunn til å gå nærmere inn 
på spørsmålet, ettersom den anså at løsningsretten uansett måtte anses for tapt.84
 
Etter dette anser jeg det som klart at aksjonærenes lovfestede overtaksrett ikke faller bort 
selv om aksjene overdras uten at avhenderen har sendt løsningsmelding til selskapet. 
 
4.2 Selskapet mottar melding om eierskiftet etter at det har funnet sted 
Utgangspunktet er altså at aksjonærenes løsningsrett ikke faller bort når avhenderen 
unnlater å sende løsningsmelding før aksjen overdras. Fristen etter asl. § 4-23 første ledd 
begynner ikke å løpe. Imidlertid kan avhenderen komme til å sende melding til selskapet 
om at aksjene er avhendet. Og erververen er pålagt å melde om sitt aksjeerverv etter § 4-12. 
I begge tilfeller skal selskapet varsle rettighetshaverne, jf. § 4-20 andre punktum. Etter 
ordlyden i § 4-23 første ledd begynner da fristen for å fremme løsningskrav å løpe. Slik må 
regelen også være, selv om meldingsplikten ikke er overholdt. Når rettighetshaverne har 
fått varsel, bør de reagere for ikke å tape sin rett. Av hensyn til alle parter bør 
løsningsspørsmålet avklares innen rimelig tid. Og den lovbestemte fristen bør brukes i 
stedet for en skjønnsmessig passivitetsregel, som kan by på vanskelige vurderinger. 
 
Forutsetningen er, som ved løsningsmelding sendt før avhendelsen, jf. punkt 3.2 ovenfor, at 
meldingen fra avhenderen eller erververen inneholder opplysninger som gir 
                                                 
82 Vedtektene er sitert i dommen fra Oslo tingrett av 21. november 2003, saksnr. 03-004895TVI-OTIR/04. 
Dommen er ikke publisert på Lovdata. 
83 Både tingretten og lagmannsretten bruker betegnelsen forkjøpsrett. Etter den inndelingen jeg tidligere har 
lagt til grunn, må løsningsretten imidlertid betegnes som en tilbudsrett.  
84 Se for øvrig omtalen i punkt 2.4.2 ovenfor. 
 40
rettighetshaverne det nødvendige grunnlag for å vurdere om overtaksretten skal utøves. 
Dersom meldingen ikke oppgir antall aksjer og evt. aksjeklasse, kan ikke fristen i § 4-23 
begynne å løpe. Spørsmålet blir da om avhenderen fremdeles kan nekte å oppgi erververens 
navn, og om erververen, dersom han sender melding, kan nekte selskapet å oppgi navnet 
hans i varselet til rettighetshaverne.  Ifølge Andenæs er svaret nei: 
 
”Avhender og erverver har da neglisjert at forkjøpsretten er konstruert som en 
tilbudsrett, og har rimeligvis ikke noe krav på at de samtidig skal være beskyttet av 
konstruksjonen.”85
 
Ved forkjøpsretter er det antatt at rettighetshaverne har krav på opplysninger om 
erververen.86 Når det først finnes en erverver som har overtatt aksjene, kan jeg ikke se noen 
gode grunner til at rettighetshaverne skal nektes opplysninger om denne. Kontrollhensynet 
tilsier at rettighetshaverne bør få vite hvem som blir den nye eieren dersom de ikke gjør 
løsningsretten gjeldende. 
 
Rettighetshaverne vil som regel også være interessert i hva slags pris og andre vilkår som 
er avtalt. Det kan gi en indikasjon på hva omsetningsverdien for aksjene vil være, en faktor 
som kan få betydning når aksjenes ”virkelige verdi” skal fastsettes, jf. § 4-17 femte ledd 
om løsningssummen. Men rettighetshaverne har ikke krav på at løsningssummen 
automatisk skal tilsvare den avtalte salgssummen. Fristen etter § 4-23 første ledd må derfor 
begynne å løpe selv om kjøpesummen ikke er oppgitt. 
 
4.3 Selskapet mottar ikke melding om eierskiftet 
Etter asl. § 4-23 første ledd må løsningsretten gjøres gjeldende ved at rettighetshaveren 
fremsetter løsningskrav til selskapet innen en tomånedersfrist. Fristen regnes fra det 
tidspunkt selskapet fikk melding om ”eierskiftet som nevnt i § 4-20”, jf. § 4-23 første ledd 
                                                 
85 Andenæs s. 178 
86 Jf. Bale/Knudsen s. 589 for så vidt gjelder forkjøpsretten etter asl. 1976 § 3-3. 
 41
annet punktum. Når selskapet ikke mottar melding som nevnt i § 4-20, vil fristen etter § 4-
23 første ledd ikke begynne å løpe.87 Avhenderen og erververen har da ikke noe krav på at 
rettighetshaverne skal pålegges å handle innenfor lovens tidsramme.  
 
I de tilfeller selskapet mottar enten løsningsmelding eller eierskiftemelding, vil 
rettighetshaverne ha et utgangspunkt for når deres rett utløses og de kan gripe inn i et 
planlagt eller gjennomført eierskifte. Så lenge selskapet ikke mottar noen melding, vil det 
ikke sende varsel til rettighetshaverne. Men disse kan på andre måter bli klar over at aksjen 
skal overdras eller har skiftet eier. Problemstillingen i det følgende er hvilke 
omstendigheter som aktualiserer aksjonærenes overtaksrett når selskapet ikke mottar noen 
melding.  
 
For å kunne gjøre løsningsretten gjeldende og derved beskytte sine interesser, må 
rettighetshaverne vite på hvilket tidspunkt retten oppstår. Aktualiseringstidspunktet vil 
videre ha betydning for avhenderens erstatningsansvar dersom aksjene stiger eller synker i 
verdi, jf. punkt 4.5 nedenfor. 
 
Overtaksretten gjelder aksje ”som skal skifte eier”, jf. asl. § 4-19 første ledd første 
punktum. Etter lovens ordlyd er det altså ikke noe vilkår at aksjen allerede har skiftet eier.  
 
Ved de frivillige eierskifter er det opp til eieren å avgjøre om aksjen skal overdras og i så 
fall når. For disse tilfeller kan det ikke sies å være klart at aksjen skal overdras før eieren 
har bestemt seg for at så skal skje. Men en slik subjektiv oppfatning er det vanskelig for 
rettighetshaverne å vite noe om så lenge den ikke har gitt seg utslag i noen ytre tegn. En 
indikasjon på at eieren har bestemt seg kan være han sonderer markedet; han kontakter for 
eksempel mulige interessenter. Men undersøkelsene kan vise at eieren ikke vil oppnå 
ønsket pris, og salgsplanene kan bli skrinlagt. Etter mitt syn ville det være naturlig at eieren 
på denne måten kan rette uforpliktende henvendelser for å kartlegge markedet, uten at det 
                                                 
87 Jf. Andenæs s. 179 og Aarbakke m. fl. s. 284 
 42
skulle utløse overtaksretten. For eieren vil det ofte være vanskelig å vite hva slags pris han 
kan oppnå uten en slik undersøkelse, og prisen vil antagelig ofte være en viktig faktor i 
vurderingen av om aksjen i det hele tatt skal selges. Dessuten gir markedsverdien en 
indikasjon på hva som kan være en passende løsningssum dersom overtaksretten senere 
utøves.  
 
I praksis kan det nok være vanskelig å fastslå nærmere skjæringspunktet mellom en 
planlagt aksjeovergang som ikke utløser overtaksretten, og et allerede gjennomført 
eierskifte. Austenå mener det avgjørende må være ”måten forhandlingene med potensielle 
erververe har vært ført på. Viser disse at eieren hadde både vilje og hensikt til å avhende 
godet, må rettighetshaveren kunne gripe inn og kreve å få overta godet.”88
 
Et eksempel fra praksis er RG 1995 s. 1036 (Karmsund herredsrett). En aksjeeier i et 
selskap med vedtektsfestet løsningsrett hadde solgt halvparten av sin aksjepost og samtidig 
gitt kjøperen førsterett til å erverve den resterende halvparten til en bestemt pris – ”forutsatt 
at selger også vil overdra disse aksjene.” Eieren hadde med andre ord etablert en 
forkjøpsrett til aksjer som allerede var påheftet en løsningsrett. Retten tok ikke direkte 
stilling til om den avtalte forkjøpsretten utløste den vedtektsfestede retten, men løste saken 
på et annet grunnlag. De øvrige omstendigheter i saken viser at eieren hadde vilje og 
hensikt til å avhende aksjene. Grunnen til at salget ble kombinert med en forkjøpsrett, var 
at kjøperen ønsket å overta hele aksjeposten, men ikke klarte å finansiere hele 
kjøpesummen på én gang. Under andre omstendigheter vil ikke en tilsagt forkjøpsrett 
utløse aksjeeiernes lovfestede rett til å overta aksjen; den avtalte forkjøpsretten utløses først 
hvis og når eieren vil selge aksjen.89
 
Avtalen i den nevnte dommen benyttet for øvrig også ordet ”opsjon” om den rett kjøperen 
ble gitt. Resten av avtalen viser at dette ikke var en opsjon i ordets vanlige forstand. En 
kjøpsopsjon gir vanligvis opsjonshaveren en rett til å overta det aktuelle objektet til en 
                                                 
88 Austenå s. 318 
89 Se Austenå s. 258 
 43
fastsatt pris. Den kan være tidsbegrenset, men så lenge den utøves innen fristen, er det opp 
til opsjonshaveren om han vil benytte seg av retten sin.90 Forutsatt at han betaler den avtalte 
prisen, kan ikke eieren av objektet motsette seg at retten gjøres gjeldende. En kjøpsopsjon 
er med andre ord en kjøperett, jf. punkt 2.3 ovenfor.91 Er alene stiftelsen av en kjøpsopsjon 
tilstrekkelig til at aksjelovens løsningsrett utløses, eller må det kreves en ubetinget 
erklæring fra opsjonshaveren om at opsjonen innløses? På den ene side er det ikke klart at 
aksjene skal skifte eier; det avhenger av om opsjonen utnyttes. På den andre side har eieren 
vist både vilje og hensikt til å avhende aksjene; nå beror alt på opsjonshaveren. For 
rettighetshaverne kan det være ønskelig å kunne gjøre løsningsretten gjeldende med én 
gang for å unngå å måtte forholde seg også til opsjonshaveren, og dermed komplisere 
saken. Men, et løsningskrav fra rettighetshaverne fører ikke nødvendigvis til at 
opsjonshaveren oppgir sitt krav, og rettighetshaverne kan derfor måtte forholde seg til ham 
enten de vil eller ikke. Dessuten taper de ikke retten til å overta aksjen selv om opsjonen 
utøves, jf. punkt 4.1 ovenfor og punkt 4.4 nedenfor. 
 
Når eierskifte har funnet sted, er i alle fall retten utløst.92 I mangel av holdepunkter for 
annet kan dette tidspunkt legges til grunn. Det kan kanskje hevdes at det samme følger av 
asl. § 4-21 første ledd, som sier at ”forkjøpsretten utløses ved enhver form for eierskifte” 
(min understrekning). Men antagelig er ikke meningen med denne formuleringen annet enn 
å fastslå at formen for eierskiftet ikke spiller noen rolle for om løsningsretten utløses. For å 
avgjøre om eierskifte har funnet sted, kan løsningsrettsloven § 11 første, andre og tredje 
ledd gi veiledning.93 Etter første ledd utløses retten på ”den tid då det er avtala på bindande 
måte at eigedomen skal gå over til ny eigar.”94 Når det gjelder kjøpsopsjoner, vil ikke 
                                                 
90 Se f.eks. Knut Brundtland og Even Wahr-Hansen: Eierbegrensninger i finansinstitusjoner i BAHR (utg.): 
Næringslivsjus, Oslo 1991, s. 33-72, på s. 43. En legaldefinisjon som tilsvarer den gitt over finnes dessuten i 
skatteloven 26. mars 1999 nr. 14 § 9-10 annet ledd. 
91 Jf. Austenå s. 27-28 
92 Slik Andenæs s. 180 
93 Samme sted 
94 Se også Austenå s. 359, hvor det legges til grunn at forkjøpsretten utløses ved endelig og bindende avtale. 
 44
vilkåret være oppfylt før opsjonshaveren avgir en ubetinget erklæring om at opsjonen 
utnyttes.95 Det kreves ikke at avtalen er gjennomført. 96 Utveksling av tilbud og aksept er 
tilstrekkelig, jf. Rt. 1960 s. 1007. Skal aksjene gis i gave, utløses overtaksretten idet det 
foreligger en utbetinget skriftlig eller muntlig gaveerklæring. 
 
Når aksjonæren dør, vil eiendomsretten til aksjen gå over på arvingene. Er arvingen 
aksjonærens personlige nærstående eller slektning i rett oppstigende eller nedstigende linje, 
kan løsningsretten ikke gjøres gjeldende, jf. asl. § 4-21 annet ledd. I motsatt fall kan 
løsningsretten gjøres gjeldende, uavhengig av om erververen er arving etter loven eller etter 
et testament. Løsningsrettsloven § 11 tredje ledd fastslår at retten utløses ved arvefallet. 
Normalt er tidspunktet for arvefallet det samme som dødsfallet.97 Dersom arvefallet av en 
eller annen grunn kommer senere enn dødsfallet, – testamentet inneholder f.eks. en 
bestemmelse om utsatt arvefall98 – vil allerede dødsfallet utløse løsningsretten. Det er jo da 
ingen tvil om at aksjen skal skifte eier. Praktiske problemer oppstår dersom løsningsretten 
bare kan gjøres gjeldende mot noen av arvingene. For slike tilfeller foreskriver 
løsningsrettsloven § 11 tredje ledd andre punktum at retten ikke utløses før det er bindende 
avgjort på skifte hvem som overtar eiendommen. Jeg antar at den samme regelen bør gjelde 
for aksjer. Viser det seg at den arvingen som får utlagt aksjene på skiftet, tilhører den 
beskyttede erververkretsen, kan løsningsretten ikke gjøres gjeldende. Inntil skifte er 
gjennomført, vil usikkerheten kunne være et problem for de øvrige aksjonærer, særlig hvis 
boet forblir uskiftet i lang tid. 
 
Ved tvangssalg vil kjøperen bli eier av aksjen ved inngåelsen av salgsavtalen, jf. 
tvangsfullbyrdelsesloven § 8-17 første ledd første punktum.99 Situasjonen er altså den 
samme som ved frivillig salg. Overtaksretten må overtas av kjøperen utenfor 
                                                 
95 Slik Austenå s. 258 
96 Slik også Austenå s. 359 og Bale/Knudsen s. 584 
97 Jf. Lødrup s. 26 
98 Jf. Lødrup s. 27 
99 Lov om tvangsfullbyrdelse og midlertidig sikring av 26. juni 1992 nr. 86 
 45
kjøpesummen, jf. § 8-16 første ledd tredje punktum, og vil ikke bortfalle ved betalingen, jf. 
§ 8-17 andre ledd andre og tredje punktum. Etter asl. § 4-21 første ledd gjelder retten 
enhver form for eierskifte, når ikke annet er bestemt ved lov. Ettersom regelen i den 
tidligere tvangsfullbyrdelsesloven (lov 13. august 1915 nr. 7) § 197 om at retten ikke gjaldt 
ved tvangsauksjon, nå er opphevet, må overtaksretten kunne gjøres gjeldende ved også ved 
tvangssalg.100  
 
4.4 Kan overtaksretten ekstingveres? 
4.4.1 Innledning 
I punkt 4.1 ovenfor har jeg lagt til grunn at overtaksretten ikke på bakgrunn av reglene i 
aksjeloven faller bort dersom aksjene overdras uten at avhenderen på forhånd sender 
løsningsmelding til selskapet. I det følgende behandles spørsmålet om den lovfestede 
overtaksretten likevel kan falle bort på bakgrunn av reglene om ekstinktiv godtroerverv og 
kreditorbeslag.  
 
4.4.2 Ekstinktivt godtroerverv 
Når det gjelder avtaleerververe, er det et grunnleggende vilkår for ekstinksjon at erververen 
er i god tro.101 Ettersom overtaksretten er lovfestet, kan erververen som regel ikke høres 
med at han ikke kjente til den. Det kan selvsagt være at han rent faktisk ikke visste at 
aksjeloven oppstiller en slik rett, men denne uvitenheten må han selv ta risikoen for; det 
kan ikke gå utover rettighetshaverne. Begrunnelsen for godtroekstinksjon er blant annet at 
erververen bør kunne innrette seg etter avhenderens legitimasjon.102 Hensynet til den 
egentlige berettigede veier ikke så tungt når han har utstyrt avhenderen med legitimasjon. 
Når en rettighet er lovfestet er det imidlertid liten grunn til å akseptere godtroerverv; 
rettighetene er ”slike som folk flest bør kunne tenke seg eksistensen av og relativt enkelt 
                                                 
100 Jf. Andenæs s. 170 og Lowzow & Reed s. 237. Se også Ot.prp. nr. 65 (1990-91) s. 43.  
101 Se for eksempel Lilleholt s. 27.  
102 Jf. Aage Thor Falkanger: God tro, Oslo 1999, s. 50 
 46
skaffe seg rede på.”103 For fast eiendom gjelder således regelen i tinglysingsloven § 21 
andre ledd om at for lovbestemte rettigheter har tinglysing ingen betydning. For den 
berettigede er det ikke nødvendig å tinglyse sin rett for å frata avhenderen noen 
legitimasjon; den er fratatt ham i og med lovbestemmelsen.  
 
Spørsmålet er så om avhenderen kan skaffe seg slik legitimasjon at det kan bli aktuelt med 
godtroerverv. Han opplyser for eksempel erververen om at meldeplikten er overholdt, men 
at ingen av aksjonærene var villige til å overta aksjene. Kanskje fremlegger han også 
erklæringer fra alle aksjonærene som bevis. Slik falsk har imidlertid aksjonærene ingen 
mulighet til å beskytte seg mot. En annen mulighet er at styreformannen i selskapet 
fremlegger en erklæring fra selskapet om at ingen av aksjonærene har fremmet 
løsningskrav innen fristen. I slike tilfeller er det kanskje større grunn til å bebreide 
aksjonærene; de har selv valgt sitt styre på generalforsamlingen. Men heller ikke dette kan 
være tilstrekkelig. Aksjonærene har bare utstyrt styreformannen med legitimasjon til å 
handle på vegne av selskapet, ikke på vegne av seg selv.  
 
Konklusjonen blir dermed at overtaksretten ikke kan bortfalle på bakgrunn av reglene om 
godtroerverv. 
 
4.4.3 Kreditorbeslag 
Ved kreditorbeslag har partene tilsynelatende ikke motstridende interesser; 
rettighetshaveren har krav på aksjene mot løsningssummen og kreditoren har krav på 
aksjenes pengeverdi så langt det trengs for å dekke kravet. I praksis vil likevel verdien av 
kreditorens beslag reduseres dersom kreditoren må godta at aksjen selges med påhefte av 
overtaksretten. Eventuelle kjøpere vil regelmessig betale mindre dersom de risikerer å 
måtte tåle en innløsning fra de eksisterende aksjonærene.  
 
                                                 
103 Torgeir Austenå, Ole F. Harbek og Erik Solem: Tinglysningsloven med kommentarer, Oslo 1990, s. 179. 
Se også Falkanger s. 593. 
 47
For avtalefestede løsningsretter til fast eiendom gjelder reglene i tinglysningsloven §§ 20 
og 23; for å ha rettsvern må løsningsretten være tinglyst (innført i dagboken) dagen før 
konkursåpningen eller utlegget ble tinglyst, selv om avtalen ble inngått før utlegget ble 
tinglyst eller konkursen åpnet. Prinsippet om først i tid – best i rett er altså modifisert for å 
beskytte kreditorene mot illojale disposisjoner. Registreringen sikrer den nødvendige 
notoritet.104 For andre lovbestemte rettigheter enn pant er imidlertid tinglysning ikke 
nødvendig, jf. tinglysningsloven § 21 annet ledd. Det samme prinsippet må gjelde også for 
den lovfestede overtaksretten til aksjer. Kreditorenes behov for beskyttelse mot 
antedatering er ikke tilstede; overtaksretten påhviler aksjen hele tiden. Bortfall ved 
kreditorbeslag er altså utelukket.  
 
4.5 Erstatning 
Aksjonæren som overdrar aksjene uten å gi melding til selskapet risikerer å måtte svare 
erstatning. Erstatningsgrunnlaget er det alminnelige culpaansvaret. I Sveaas-saken hadde 
aksjonærene ikke rett til å selge aksjene uten først å tilby dem til de øvrige aksjonærer.105 
Det var riktignok erververen som ble ilagt erstatningsansvar, men grunnlaget var 
medvirkning til ”at selgerens plikt etter selskapets vedtekter til å underrette aksjonærene 
om overdragelsen ikke ble oppfylt.” Dommen gjelder som nevnt en vedtektsfestet 
tilbudsrett, men ansvaret må være det samme for den lovfestede overtaksretten. Begge 
rettighetstyper innebærer et salgsforbud som gjelder inntil løsningsspørsmålet er avklart på 
den måten loven eller vedtektene foreskriver.  
 
Sveaas måtte erstatte det tap rettighetshaverne led som følge av at tilbudsretten var bortfalt. 
Retten mente det var sannsynlig at saksøkerne ville kjøpt aksjene dersom de hadde fått 
tilbud om å overta dem den gang de ble overdratt. Kravet til årsakssammenheng var 
dermed oppfylt. Erstatningsutmålingen var todelt. Den ene delen var gevinsttapet 
                                                 
104 Se Austenå s. 170 og flg. 
105 Saksforholdet er gjengitt ovenfor i punkt 2.4.2 
 48
rettighetshaverne led ved ikke å kunne selge aksjene til den pris Sveaas nå fikk. Den andre 
delen gjaldt utbyttet som hadde blitt utdelt siden aksjene ble overdratt.  
 
Tapet blir et annet hvis overtaksretten ikke er bortfalt på det tidspunkt rettighetshaveren 
gjør kravet sitt gjeldende. Løsningssummen rettighetshaverne må betale fastsettes etter 
verdien på det tidspunktet kravet fremsettes, jf. asl. § 4-17 femte ledd første punktum jf. § 
4-23 andre ledd første punktum. Har verdien på aksjen steget i tiden fra 
aktualiseringstidspunktet til kravet fremsettes, må rettighetshaveren betale en høyere 
løsningssum enn hvis han kunne overta aksjen før eierskiftet. Differansen må dekkes av 
avhenderen. Det ble resultatet i Rt. 1891 s. 422, hvor en partreder med hjemmel i 
dagjeldende sjøfartslov hadde krav på tilbud om å få overta parten dersom den skulle 
selges. Parten ble solgt uten at tilbud ble gitt og rederen måtte betale mer enn erververen 
hadde gitt. I Rt. 1922 s. 58 hadde rettighetshaveren etter selskapets vedtekter krav på tilbud 
om å overta aksjene til pari kurs. Tilbudsplikten ble misligholdt og rettighetshaveren fikk 
erstattet tapet han led ved ikke å få innløse til pari kurs.106 Avhenderen må også erstatte 
eventuelle utbytteutbetalinger rettighetshaveren har gått glipp av. 
                                                 
106 Om erstatningsansvaret og avgjørelsene se Austenå s. 319-321 og Andenæs: Sameier og selskaper s. 468-
469. 
 49
 5 Forslag til nye regler 
5.1 Innledning 
Som nevnt ovenfor i punkt 1.4 har Justis- og politidepartementet fremmet forslag til 
endringer av asl. §§ 4-15, 4-19 og 4-20. Reglene i allmennaksjeloven er ikke foreslått 
endret på dette punktet. Dersom de foreslåtte endringene blir vedtatt, vil bestemmelsene 
lyde slik: 
 
”§ 4-15. Adgangen til å omsette aksjer 
(3) Aksjeeierne har rett til å overta en aksje som har skiftet eier med mindre noe 
annet er fastsatt i vedtektene, jf §§ 4-19 til 4-23. 
 
§ 4-19. Forkjøpsrett m.v.  
(1) Aksjeeierne har rett til å overta en aksje som har skiftet eier med mindre noe 
annet er fastsatt i vedtektene. Bestemmelsene i §§ 4-20 til 4-23 gjelder med mindre 
noe annet er fastsatt i vedtektene. 
(2) Det kan fastsettes i vedtektene at aksjeeierne har rett til å overta en aksje som 
skal avhendes eller for øvrig skifte eier, og det kan fastsettes i vedtektene at andre 
enn aksjeeierne skal ha rett til å overta en aksje som har skiftet eier, eller som 
ønskes overført. Dersom det er fastsatt slike vedtektsbestemmelser, gjelder §§ 4-20 
til 4-23 så langt de passer og hvis ikke noe annet er fastsatt i vedtektene. 
 
 50
§ 4-20. Varsel til rettighetshaverne  
Selskapet skal straks varsle rettighetshaverne når det mottar melding om eierskifte 
etter § 4-12, eller dersom en aksjeeier underretter selskapet om at en aksje er 
avhendet.”107
 
Etter forslagets § 4-19 annet ledd første punktum vil aksjonærene bare ha rett til å overta 
aksjer som skal skifte eier dersom det er fastsatt i vedtektene. Det nærmere innholdet av 
retten vil avhenge av formuleringen i vedtektene.  
 
Dersom vedtektene ikke har bestemmelser om rett til å overta aksjer som skal skifte eier, 
gjelder lovens hovedregel, som etter § 4-19 første ledd første punktum er en rett til å overta 
aksjer som har skiftet eier. Regelen i nåværende § 4-20 første punktum er i forslaget 
fjernet. Avhenderen vil dermed ikke ha muligheten til å sette i gang fristen for 
rettighetshaverne etter § 4-23 ved å sende en melding til selskapet om at aksjene ønskes 
overført. Med disse to endringer vil den foreslåtte løsningsretten være av typen 
forkjøpsrett, jf. punkt 2.3 ovenfor.  
 
5.2 Begrunnelsen for lovendringen 
Departementets begrunnelse for endringen er for det første ordlyden i dagens § 4-19 første 
ledd. Departementet påpeker at en løsningsrett etter at aksjene har skiftet eier, ikke følger 
av loven, men kan fastsettes i vedtektene, jf. § 4-19 første ledd andre punktum. Derfor vil 
en ”konsekvens av dette skillet – hvis loven skal forstås etter ordlyden – [være] at lovens 
forkjøpsrettsbestemmelser enkelt kan omgås.” Dersom avhenderen unnlater å sende 
løsningsmelding før aksjene blir avhendet, vil ikke rettighetshaverne kunne overta aksjene 
etter eierskiftet med mindre vedtektene hjemler det. Departementet mener det er vanskelig 
å se noen rimelig begrunnelse for en slik løsning. Det siste er jeg enig i. Imidlertid har jeg 
                                                 
107 Forslaget fremkommer av høringsnotatet, som er publisert på departementets nettsider under adressen 
http://odin.dep.no/jd/norsk/dok/andre_dok/hoeringsnotater/012041-080099/dok-bn.html. Se notatets punkt 
12. 
 51
ovenfor i punkt 4.1 lagt til grunn at § 4-19 første ledd, riktig tolket, ikke gir grunnlag for en 
slik slutning. Når det er sagt, er jeg enig i at dagens ordlyd isolert sett innbyr til denne 
motsetningsslutningen. Derfor er det etter min mening riktig at loven endres. Men for å 
unngå den tolkningen som departementet legger til grunn, er det ikke nødvendig å endre 
reglene slik som foreslått; det ville vært tilstrekkelig å fjerne § 4-19 første ledd andre 
punktum.  
 
Den andre grunnen for den foreslåtte endringen er usikkerhet med hensyn til på hvilket 
tidspunkt løsningsretten utløses. Departementet fremhever som en mulig løsning å endre 
loven slik at den gir rettighetshaverne løsningsrett både i den situasjonen at en aksje skal 
skifte eier, og når en aksje har skiftet eier. Men det antas at ”det i praksis vil være behov for 
mer presise regler om hva som utløser løsningsretten i forhold til fristberegning mv.” 
Usikkerheten i forhold til fristberegningen gjelder hvorvidt ordlyden i § 4-20 første 
punktum tilsier at selskapet plikter å gi varsel til rettighetshaverne ”også etter å ha mottatt 
uformelle meldinger om et salgsønske.” Jeg vet ikke hva som menes med en ”uformell 
melding”, men usikkerheten kan formodentlig avhjelpes ved å lovfeste et krav om at 
meldingen skal være skriftlig, evt. med tillegg av krav til innholdet i meldingen, jf. punkt 
3.2 ovenfor. Jeg er for øvrig enig i at det er en fordel å knytte fristberegningen til én 
begivenhet, enten en melding om at aksjene skal skifte eier, eller en melding om at de har 
skiftet eier. Slik forslaget lyder, er altså det siste alternativet valgt. 
 
5.3 Nærmere om endringsforslaget 
Dersom det i selskapets vedtekter er fastsatt bestemmelser som gir aksjonærene en rett til å 
overta aksjer som skal skifte eier, gjelder reglene i §§ 4-20 til 4-23 så langt de passer, jf. § 
4-19 annet ledd annet punktum. Reglene i § 4-23 er ikke foreslått endret, og fristen for 
rettighetshaverne vil derfor som før løpe fra den dagen selskapet fikk melding som nevnt i 
§ 4-20. Imidlertid er det nåværende § 4-20 første punktum fjernet. Dersom vedtektene ikke 
inneholder noen bestemmelser om hvordan rettighetshaverne skal varsles, må det likevel 
innfortolkes plikt for avhenderen til å gi melding om at aksjene skal skifte eier. 
 52
Rettighetshavernes behov for varsling tilsier at avhenderen pålegges en meldeplikt med 
grunnlag i det alminnelige lojalitetskravet i kontraktsforhold, jf. punkt 2.4.2 ovenfor.  
 
Dersom selskapets vedtekter ikke har bestemmelser om løsningsrett, vil lovens hovedregel 
om forkjøpsrett komme til anvendelse. Som nevnt i punkt 5.2 ovenfor, er utgangspunktet 
for fristen i § 4-23 knyttet til en melding om at aksjene har skiftet eier. Det er da ikke 
lenger noen grunn til å oppstille en meldeplikt for avhenderen før eierskiftet. Loven vil som 
før forutsette en melding til selskapet for at fristen skal begynne å løpe og 
løsningsspørsmålet derved få en avklaring. Men etter dette forslaget er det mer naturlig å se 
det slik at loven forutsetter at meldingen skal komme fra erververen. Det er også forutsatt i 
departementets høringsnotat. I tråd med denne forutsetningen må kanskje § 4-20 tolkes slik 
at den innebærer en selvstendig meldeplikt for erververen, som kan pådra seg 
erstatningsansvar dersom plikten ikke overholdes og forkjøpsretten av den grunn faller 
bort. 
 53
Registre 
Forarbeider 
NOU 1984:32 Løysingsrettar 
 
NOU 1992:29 Lov om aksjeselskaper 
 
NOU 1996:3 Ny aksjelovgivning 
 
Ot.prp. nr. 36 (1993-94) Om lov om aksjeselskaper (aksjeloven) 
 
Ot.prp. nr. 49 (1993-94) Om lov om løysingsrettar 
 
Ot.prp. nr. 23 (1996-97) Om lov om aksjeselskaper (aksjeloven) og lov om 
allmennaksjeselskaper (allmennaksjeloven) 
 
Innst. O. nr. 45 (1994-95) Innstilling frå justiskomiteen om lov om aksjeselskap 
(aksjeloven) 
 
Innst. O. nr. 80 (1996-97) Innstilling frå justiskomiteen om lov om aksjeselskaper 
(aksjeloven) og lov om allmennaksjeselskaper (allmennaksjeloven), og om endringar i anna 
lovgjeving som følgje av ny aksjelovgivning m.m. 
 
Rettsavgjørelser 
Referansene i parentes gjelder publiseringen på Lovdatas nettsider. 
Rt. 1891 s. 422 (Dommen er p.t. ikke publisert på Lovdata.) 
Rt. 1922 s. 58 (Dommen er p.t. ikke publisert på Lovdata.) 
Rt. 1930 s. 1452 
Rt. 1958 s. 421 
Rt. 1960 s. 1007 
Rt. 1971 s. 457 
Rt. 1980 s. 769 
Kjæremålsutvalgets kjennelse av 19. september 2005 (HR-2005-01483-U). 
 A
Borgarting lagmannsretts dom av 2. juni 2005 (LB-2004-4403) 
RG 1995 s. 1036 Karmsund herredsrett 
 
Litteratur 
Andenæs Mads Henry Andenæs: Aksjeselskaper og allmennaksjeselskaper, 
Oslo 1998 
 
Andenæs 1992 Andenæs: Aksjeselskapsrett, 2. utgave, Oslo 1992 
 
Andenæs: Sameier og 
selskaper 
Mads Henry Andenæs: Sameier og selskaper, Oslo 1977 
 
 
Bale/Knudsen Baard Bale og Gudmund Knudsen: Vedtektsfestet løsningsrett til 
aksjer i BAHR (utg.): Næringslivsjus, Oslo 1991, s. 557-616 
 
Bråthen Tore Bråthen: Personklausuler i aksjeselskaper, Oslo 1996 
 
Bråthen i Lov og Rett Tore Bråthen: De nye lovene om aksjeselskaper og 
allmennaksjeselskaper i Lov og Rett 1997 s. 515-561 
 
Falkanger Thor Falkanger: Tingsrett, 5. utgave, Oslo 2000 
 
Giertsen Johan Giertsen: Generasjonsskifte, Bergen 1995 
 
Hagstrøm Viggo Hagstrøm: Obligasjonsrett, Oslo 2003 
 
Lilleholt Kåre Lilleholt: Godtruerverv og kreditorvern, 3. utgave, Oslo 
1999 
 
Lowzow & Reed Bjørn Gabriel Reed, Halfdan Lowzow og Geir Steinberg: 
Aksjonæravtaler, Oslo 1993 
 
Lødrup Peter Lødrup: Arverett, 4. utgave, Oslo 1999 
 
Marthinussen/Aarbakke Hans Fredrik Marthinussen og Magnus Aarbakke: Aksjeloven 
med kommentarer, Oslo 1986 
 
Nordtveit: Ernst Nordtveit: Oppdragssamarbeid, Bergen 1992 
 
Norsk Lovkommentar Peter Lødrup, Steinar Tjomsland og Knut Kaasen (red.): Norsk 
Lovkommentar, elektronisk utgave, Gyldendal Rettsdata 
(Den elektroniske utgaven oppdateres jevnlig. Mine henvisninger 
 B
gjelder den versjonen som forelå pr. 31. desember 2005.) 
 
Sandström Jan Sandström: Hembud och lösningsrätt vid övergång av aktie, 
Stockholm 1976 
 
Skoghøy Jens Edvin A. Skoghøy: Avtaleloven § 36 i selskaps- og 
foreningshold, i Lov og Rett 1996 s. 104-113 
 
Skåre/Knudsen Jan Skåre og Gudmund Knudsen: Lov om aksjeselskaper med 
kommentarer, 3. utgave, Oslo 1987 
 
Thorsen Arne Falkanger Thorsen: Lojalitetsplikt i kontraktsforhold, i 
Jussens Venner 1993 s. 36-54 
 
Tryuen Filip Tryuen: Aksjonærenes myndighetsmisbruk, Oslo 2005 
 
Woxholth Geir Woxholth: Selskapsrett, Oslo 2004 
 
Aarbakke m. fl. Magnus Aarbakke, Asle Aarbakke, Gudmund Knudsen, Tone 
Ofstad og Jan Skåre: Aksjeloven og allmennaksjeloven, 2. utgave, 
Oslo 2004 
 
 
 C
