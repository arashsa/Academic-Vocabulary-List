  
 
 
Betydningen av ikke-bindende normer  
ved mangelsvurderingen etter avhendingsloven 
 
 
 
 
 
 
 
 
 
 
 
Kandidatnummer: 613 
Leveringsfrist: 25.04.2008 
Til sammen 17 859 ord 
 
24.04.2008 
 
 I 
Innholdsfortegnelse 
 
1 INNLEDNING................................................................................................................................1 
1.1 Aktualitet, tema og problemstilling ........................................................................................1 
1.2 Valg av systematikk...................................................................................................................2 
1.3 Rettskildebildet vedrørende normenes betydning ved mangelsvurderingen...................3 
1.4 Avhendingslovens anvendelsesområde...................................................................................6 
2 NORMENE .....................................................................................................................................7 
2.1 Normbegrepet.............................................................................................................................7 
2.2 Ikke-bindende normer ..............................................................................................................8 
2.2.1 Forholdet mellom offentligrettslige krav og ikke-bindende normer ..................................................9 
2.3 Normene ................................................................................................................................... 12 
2.3.1 Preaksepterte normer ...........................................................................................................................13 
2.3.2 Levetidsbetraktninger ..........................................................................................................................15 
2.3.3 God byggeskikk ...................................................................................................................................16 
3 MANGELSVURDERINGEN UTENFOR ”AS IS” SALG .................................................. 18 
3.1 Innledning ................................................................................................................................ 18 
3.2 Normenes betydning ved mangelsvurderingen.................................................................. 22 
3.2.1 Avvik fra normene ...............................................................................................................................22 
3.2.2 Hvilken betydning kan det få at normene ikke er fulgt, men hvor dette er avtalt?..........................26 
3.2.3 Vil brudd på normene kunne innebære at eiendommen savner egenskaper som tilsvarende 
eiendommer vanligvis har? ................................................................................................................................30 
4 MANGELSVURDERINGEN VED ”AS IS” SALG.............................................................. 33 
 II 
4.1 Innledning ................................................................................................................................ 33 
4.2 Normenes betydning ved mangelsvurderingen.................................................................. 39 
4.2.1 Levetidsbetraktninger ..........................................................................................................................39 
4.2.2 Levetidsbetraktningenes betydning ved ”prosentlæren” ...................................................................48 
4.2.3 God byggeskikk ...................................................................................................................................54 
5 AVSLUTTENDE BEMERKNINGER..................................................................................... 61 
6 KILDEHENVISNINGER.......................................................................................................... 64 
7 LISTER OVER TABELLER OG FIGURER MV. .................................................................A 
 
 1
1  Innledning 
1.1 Aktualitet, tema og problemstilling 
 
Det er et betydelig antall tvister etter kjøp av bolig. Mye av forklaringen på at så mange av 
tvistene faktisk finner sin løsning innenfor tvistesystemet, er at eierskifteforsikringer og 
andre rettshjelpforsikringer gjør det enklere for den enkelte kjøper å anlegge sak.  
 
Prosessviljen øker også av at den enkeltes bolig både er en av de største, og mest personlige 
investeringene man foretar som forbruker. I tillegg vies temaet stor interesse i media, 
hvilket er med på å øke den enkelte forbrukers bevisstgjøring rundt sine rettigheter. 
 
Mangelsvurderingen i seg selv er et omfattende tema. Problemstillingene jeg har forsøkt å 
belyse er bare noen av mange som kan oppstå i etterkant av et kjøp av en bolig.  
 
Avhandlingens tema er: Betydningen av ikke-bindende normer ved mangelsvurderingen 
etter avhendingsloven. Ikke-bindende normer er ikke gitt i lov eller i medhold av lov, og 
det er således ikke offentligrettslige krav til eiendommen. Normene har i stedet karakter av 
”bransjenormer”, slik som Våtromsnormen, Norsk Standard og Norges 
Byggforskningsinstitutts byggdetaljblader. Felles for disse normene er at de er 
retningslinjer, preaksepterte løsninger og anbefalinger av byggeteknisk art. I tillegg vil jeg 
se på levetidsbetraktningene man finner i byggforvaltningsbladet 700.320 samt 
betydningen av en overordnet og uskreven norm i begrepet ”god byggeskikk”. Jeg har valgt 
å knytte disse ikke-bindene normene opp mot enkelte av bestemmelsene man finner i 
avhendingsloven kapittel 3. Således blir denne avhandling ingen dyptgående gjennomgang 
av de ulike bestemmelsene, men snarere en praktisk gjennomgang av relevante 
problemstillinger. Formålet er å se på hvilken betydning de ikke-bindende normene kan ha; 
 2
Hvilken betydning får det for mangelsvurderingen at det foreligger slike normer som får 
anvendelse ved det aktuelle kjøpet? Hvilken betydning har normene når det skal vurderes 
om en eiendom er i dårligere stand enn det kjøper kunne regne med?  
 
1.2 Valg av systematikk 
 
I punkt 2 gir jeg en innføring i ulike typer normer. I tillegg vil det bli sett på forholdet 
mellom ikke-bindende normer og krav gitt i lov eller i medhold av lov. Forståelsen av 
normenes oppbygning og en innføring i de ulike normene er en nødvendig betingelse for 
den videre drøftelsen i punkt 3 og 4.  
 
Systematisk deler jeg normene inn i tre grupper. Den ene er preaksepterte normer av 
byggeteknisk art, den andre gruppen er levetidsbetraktninger om bygningskomponenter, 
den tredje er ”god byggeskikk”. 
 
Deretter vil jeg ta for meg hvordan normene kommer inn ved mangelsvurderingen etter 
noen av bestemmelsene i avhendingslovens kapittel 3. For å danne et helhetlig bilde av 
mangelsvurderingen har jeg tatt for meg bestemmelser både utenfor og innenfor ”as is” 
salg. Det vil bli skilt mellom mangelsvurderingen utenfor ”as is” salg, og 
mangelsvurderingen ved ”as is” salg, under henholdsvis punkt 3 og 4.. 
 
Av plassmessige grunner, og av hensyn til å unngå dobbeltbehandling har jeg tatt for meg 
ulike normer under del 3 og del 4. Betydningen av ”levetidsbetraktninger” og ”god 
byggeskikk” er behandlet under del 4. De øvrige normene er behandlet i del 3. 1 
 
                                                  
1
 Valget av inndeling har en praktisk grunn. De fleste brukte eiendommer selges i dag med ”as is” forbehold, i 
alle fall gjelder det eldre boliger. Momenter som levetid og ”datidens byggeskikk” er derfor mest praktisk å 
behandle under § 3-9 vurderingen. Dette til tross for at det også er momenter som kommer inn i vurderingen 
utenfor ”as is”.  
 3
1.3 Rettskildebildet vedrørende normenes betydning ved mangelsvurderingen 
 
Siden det dreier seg om frivillig omsetning av fast eiendom er den individuelle 
avhendingsavtalen utgangspunktet, og således en viktig rettskildefaktor når det skal 
fastlegges hvilke rettigheter og plikter kontraktspartene har i forhold til hverandre.2 
Hvorvidt avtale er inngått, beror videre på den alminnelige avtalerett, jf. reglene i 
avtaleloven av 1918. Der avtalen tier kommer avhendingsloven av 3. juli 1992, som trådte i 
kraft 1. januar 1993 inn.  
 
Avhendingsloven var første lovregulering hva gjelder kjøp og salg av fast eiendom. Både 
kjøpsloven av 1907 og 1988 unntar omsetning av fast eiendom fra sine virkeområder.3 
Eiendomskjøp var derfor tidligere i stor grad basert på sedvanerett, rettspraksis og 
analogisk anvendelse av kjøpslovene. Alminnelige obligasjonsrettslige prinsipper må også 
antas å ha spilt inn og spiller fortsatt en stor rolle ved tolkningen av avtalen og loven.4 
 
Mangelsspørsmålene i avhendingsloven kapittel 3 må anses som en kodifiserende 
sammenstilling av kriterier, retningslinjer og prinsipper som er utviklet særlig i de senere 
tiårs retts- og voldgiftspraksis.  I tillegg må mangelsspørsmålene fortolkes og ansees som et 
forsøk på å samordne og fellesregulere mangelsspørsmålene på kjøpsrettens område.5 
 
Forarbeidene til avhendingsloven er Sivillovbokutvalgets utredning NOU 1979: 48 og 
Justisdepartementets Ot.prp. nr 66 (1990-1991).  
 
En stor del av fremstillingen er en gjennomgang av rettspraksis, herunder særlig 
lagmannsrettsavgjørelser. Det er i hovedsak to grunner til det. For det første er det lite teori 
                                                  
2
 Thor Falkanger, Fast Eiendoms rettsforhold, 2. utgave, Oslo 2002 s. 299 
3
 Harald Benestad Anderssen, Avhendingsloven med kommentarer, Oslo 2008 s. 19 
4
 Per Christian Grant Carlsen, ”Selgers ansvar for tilbakeholdt opplysning ved salg av fast eiendom”, 
Tidsskrift for forretningsjus, Årgang 2003, Nr 02,  (185-209), s. 185 
5
 Kai Krüger, Norsk Kjøpsrett, 4. utgave, Bergen 1999 s. 162 
 4
direkte knyttet til tema. For å finne praktiske problemstillinger og belyse tendensene i 
praksis, har lagmannsrettsavgjørelsene derfor fungert som illustrasjonsmateriale. For det 
andre har ikke Høyesterett direkte tatt stilling til noen av de problemstillingene som 
oppgaven omhandler. Selv om vi er på et område hvor avgjørelser ofte ankes videre til 
Høyesterett, er det sjeldent anken fremmes til behandling. Lagmannsrettsavgjørelsene kan 
derfor få større rettskildemessig betydning på avhendingrettens område enn på andre 
rettsområder. På grunn av dette vier jeg større plass til en gjennomgang av 
lagmannsrettsavgjørelsers rettskildemessige vekt enn jeg har gjort hva gjelder de øvrige 
faktorene i rettskildebildet som jeg har nevnt. 
 
Omfanget av lagmannsrettsdommer på avhendingsrettens område er svært omfattende, og 
det kan ofte være tilfeldig hvilke av avgjørelsene som blir kjent. Hvilken rettskildemessig 
vekt lagmannsrettspraksis har, kan tilsvarende være varierende. Praksisen kan gi eksempler 
på oppståtte spørsmål og løsninger. I tilegg kan enkelte avgjørelser ha en 
overbevisningsverdi, en argumentasjonsverdi. Denne argumentasjonsverdien er et resultat 
av det rettskapende arbeidet som blir utført ved domstolene. Det rettskapende arbeidet 
består i at faktisk og rettslig materiale blir bearbeidet, problemstillinger og argumenter 
utformet, og i at domstolene foretar sine vurderinger.6 
 
Som selvstendig rettskilde har likevel lagmannsretten liten vekt, særlig for overordnede 
eller sideordende domstoler. Finner Høyesterett en lagmannsrettdom uholdbar, vil den nok 
ha en lav terskel for å sette den til side. Dette er også i tråd med Høyesteretts 
hovedoppgave, som skal være sikring av rettsenhet, rettsavklaring og i noen grad 
rettsutvikling i samspill med de lovgivende myndigheter.7 Men uten hensyn til hvilken 
autoritet en dom har utad, vil det alltid være en viss sannsynlighet for at en domstol som 
har avsagt dommen, vil fortsette å innta standpunktet, men det er også mange eksempler i 
                                                  
6
 Mads Henry Andenæs, Rettskildelære, Oslo 1997  s. 44 
7
 Ot.prp.nr.51 (2004-2005) til Mekling og rettergang i sivile tvister (tvisteloven) s. 14 
 5
praksis på det motsatte.8 Lagmannsrettens innvirkning på rettstilstanden kan også særlig 
gjelde innen deres respektive distrikter.9  
 
Rettskildelitteraturen viser ofte til lagmannsrettsdommer, men det kan fremstå som usikkert 
hva formålet med henvisningen er. Ofte kan det også der være gitt som eksempler på 
hvordan spørsmål kan oppstå i praksis. Eller det er ment som et bilde av rettstilstanden, og 
således brukt som en begrunnelse for gjeldende rett. Det kan også være uenighet blant 
forfattere om den reelle betydning av underrettspraksis.10 Men det at dommen blir påberopt 
i juridisk litteratur, kan likevel bidra til å øke dens innflytelse.11 
 
Siden omfanget av lagmannsrettsavgjørelser er såpass stor, vil det foreligge en risiko for at 
redegjørelsen av rettspraksis i fremstillingen kan bli misvisende, og til tider unyansert. Jeg 
har plukket ut de dommene som belyser temaet på en best mulig måte, men jeg må i tråd 
med den risikoen som foreligger ta forbehold om at det også kan foreligge andre relevante 
dommer som ikke er blitt behandlet. 
 
De øvrige rettskildene som reelle hensyn og teori vil også spille inn. 
 
 
 
 
 
 
 
                                                  
8
 Torstein Eckhoff og Jan E. Helgesen, Rettskildelære, 5 utgave, Oslo 2001, s. 162  
9
 Eckhoff, Helgesen (2001) s. 162 
10
 Andenæs (1997) s. 45 
11
 Eckhoff, Helgesen (2001) s. 162 
 6
1.4 Avhendingslovens anvendelsesområde    
 
Med avhending menes overføring av eiendomsretten til eiendommen.12 
Avhendingsbegrepet er brukt for å illustrere at loven dekker mer enn de typiske kjøps- og 
salgssituasjonene.13 Loven kommer til anvendelse både ved frivillig salg, bytte og gave, jf. 
§ 1-1. 
 
Salget må gjelde fast eiendom, det vil si ett eller flere bruksnummer eller en fysisk del av et 
bruksnummer.14 Avhendingsloven gjelder i utgangspunktet for all fast eiendom, både 
næringsbygg, boliger og fritidsboliger. 
 
Avhendingsloven gjelder videre både for kjøp av ny og brukt eiendom. Grensen for når 
kjøp av ny eiendom ikke følger avhendingsloven men bustadsoppføringsloven, går grovt 
sett ved om det står igjen arbeid for yrkesutøveren på avtaletidspunktet. Er dette tilfelle, er 
det bustadsoppføringsloven som gjelder.15  
 
Lovens preseptivitet er definert i § 1-2. Utgangspunktet er at loven viker for avtale med 
mindre annet er ”særskilt sagt i lova”. § 1-2 annet ledd oppregner hvilke bestemmelser som 
er ufravikelige i forbrukerkjøp.16 
 
Definisjonen av forbruker er først og fremst i samsvar med det som gjelder ved løsørekjøp 
og andre kjøp som faller inn under forbrukerkjøpsloven, se forbrukerkjøpsloven § 1 tredje 
ledd, og etter andre lover som regulerer forbrukernes rettstilling.17 Men det er likevel en 
                                                  
12
 Lovkommentar til avhendingsloven, note 1. 
13
 Carlsen (2003) s. 185 
14
 Falkanger (2002) s. 300 
15
 Kåre Lilleholt, Avtale om ny bustad, Oslo 2001 s. 19 
16
 Reglene kan ikke fravikes til skade for kjøperen, men det er ikke noe i veien for å avtale gunstigere regler 
for kjøperen.  
17
 Lovkommentar til avhendingsloven, note 9 
 7
viktig forskjell, forbrukerkjøp etter avhendingsloven begrenser seg ikke til tilfeller der 
avhender opptrer i næringsvirksomhet.18 Det er således forbrukerkjøp selv der både kjøper 
og selger er forbrukere.  
 
Avhendingsloven har mange regler for om det foreligger en mangel. De fleste i kapittel 3. 
Men også regler i andre kapitler kan ha betydning, for eksempel retts- og rådighetsmangler 
etter kapittel 4. Det er likevel reglene i kapittel 3 det blir holdt fokus på i denne 
fremstillingen.  
 
Jeg vil ikke gå nærmere inn på lovens generelle virkeområde, av hensyn til tema og av 
hensyn til de ordmessige begrensninger som trekker rammer for denne oppgaven. 
2 Normene 
2.1 Normbegrepet 
 
En norm er en regel som fastsetter hvordan noe bør eller skal være. Vi har et vidt spekter av 
normer. Ordet” norm” brukes på mange forskjellige områder. Vi kan snakke om alt fra 
”språknormer” til ”skikk og bruk -normer ”. Juridiske normer kalles ofte rettsregler.19 20  
 
Normer kan ha karakter av regler i snevrere forstand, eller det kan være retningslinjer. 
Regler er da presise angivelser av hva som skal skje, hva som gjelder, eller hvordan en 
                                                  
18
 Lovkommentar til avhendingsloven, note 9  
19
 Svein Eng, Rettsfilosofi, Oslo 2007 s. 36 
20
 Rettsregler finnes i lover og andre skriftlige rettskilder, og som ulovfestet rett. Rettsregelen er den man 
kommer frem til når man har tolket loven på bakgrunn av andre rettskildefaktorer, det vil si at selv om 
rettsregler ofte utledes av lover, er rettsregelen ikke selve utsagnet i loven. 
 
 8
vurdering faller ut i de ulike situasjoner. Retningslinjer derimot angir ikke selv presist 
utfallet av den individuelle vurdering, men innskrenker seg til å gi mer eller mindre presise 
direktiver for hvordan en konkret vurdering skal skje, altså hva det skal legges vekt på og 
eventuelt hvor tungt ulike momenter skal veie.21  
 
I det følgende vil jeg bruke ordet ”norm” som en term på det som faller utenfor loven og de 
øvrige rettskildene (ikke som en rettsregel). Normene blir således en samlebetegnelse på 
noe som har til felles at de ikke er gitt i lov eller i medhold av lov. Normene er i stedet en 
gruppe ikke-bindende veiledninger, anbefalte retningslinjer og preaksepterte løsninger av 
byggeteknisk art. I tillegg faller ”levetidsbetraktninger” og ”god byggeskikk” under 
normbegrepet i fremstillingen. 
 
2.2 Ikke-bindende normer 
 
Utførelse i samsvar med enkelte av de ikke-bindende normene vil som vi skal se, 
tilfredsstille offentligrettslige krav. De offentligrettslige kravene har hjemmel i lovgivning, 
i motsetning til ikke-bindende normer. Avhendingsloven § 3-2 annet ledd har en 
bestemmelse som sier at eiendommen skal være i samsvar med offentligrettslige krav. I 
neste punkt 2.2.1 skal det bli sett på hvordan de ovenfor nevnte anbefalte og preaksepterte 
normene forholder seg til disse kravene slik de fremkommer i § 3-2 annet ledd. Hvordan 
ser normenes forhold til de offentligrettslige kravene ut? 
 
 
 
 
 
 
 
                                                  
21
 Jon Gisle, Jusleksikon, Oslo 2002  s. 196 
 9
2.2.1 Forholdet mellom offentligrettslige krav og ikke-bindende normer 
 
Etter avhendingsloven § 3-2 annet ledd foreligger det en mangel ved forbrukerkjøp dersom 
eiendommen ikke er; 
 
”i samsvar med offentlegrettslege krav som er stilt i eller i medhald av lov”.  
 
Jeg går ikke nærmere inn på bestemmelsen enn nødvendig, formålet med dette punktet er 
kun å illustrere forholdet og forskjellen mellom de ikke-bindende normene og 
offentligrettslige krav. Det er bare offentligrettslige krav som faller under bestemmelsen, 
påståtte mangler utenfor de offentligrettslige må derfor vurderes etter de øvrige 
bestemmelsene i avhendingsloven kapittel 3. I denne fremstilling faller det da utenfor 
oppgavens tema å gå nærmere inn på § 3-2 annet ledd. 
 
Om hva som faller inn under ”offentlegrettslege krav” i § 3-2 annet ledd sier forarbeidene; 
”Andre ledd gjeld berre offentlegrettslege krav til eigedomen sin tilstand eller 
eigenskapar.”22 Forarbeidene viser videre til at det må gjelde ”generelle krav til tryggleik 
og standard i og i medhald av lov”, og gir som eksempel at ”bygningsstyresmaktene har 
gitt pålegg om å endre huset fordi det er oppført i strid med føresegner i plan og 
bygningslovgivninga, eller det kan være gitt pålegg om tilkobling til offentleg vatn og 
kloakk.” 23 Bergsåker sier at bestemmelsen ikke er begrenset til visse offentligrettslige 
krav, men omfatter alt fra utpregede sikkerhetsregler til bygningsmessige, miljømessige og 
reguleringsmessige regler og krav osv.24  
 
Typisk krav til ”tryggleik og standard i og i medhald av lov” er gitt i teknisk byggforskrift 
som er hjemlet i plan- og bygningsloven. De praktiske og viktigste reglene knyttet til 
                                                  
22
 Ot.prp. nr 66 (1990-1991) s. 80 
23
 Ot.prp nr 66 (1990-1991) s. 80 
24
 Trygve Bergsåker, Kjøp av fast eiendom, 4.utgave, Oslo 2003, s. 239 
 10
”offentlegrettslege krav” er de man finner i plan og bygningsloven og forskrifter til den 
loven.25  
 
Det kan konstateres brudd på enkelte bestemmelser i Plan- og bygningsloven av 14. juni 
1985 nr. 77 dersom bygningsarbeider ikke holder fagmessig mål eller der de ikke er teknisk 
forsvarlig.26 Dermed vil det også kunne konstateres mangel etter § 3-2 annet ledd.27 
 
Det samme gjelder der det kan konstateres brudd på bestemmelser gitt i ”Forskrift om krav 
til byggverk og produkter” av 1. juli 1997(TEK). TEK er gitt til gjennomføring og utfylling 
av bestemmelsene i Pbl, jf. § 1-1 om forskriftens virkeområde. 28 Alle byggverk i Norge må 
derfor oppfylle kravene gitt i Pbl og TEK. Kravene tar utgangspunkt i menneskenes behov 
for sikkerhet, miljø og helse, i stedet for å angi konkrete byggetekniske løsninger.29 
 
Det som går igjen i de regler som er fastsatt i lov eller i medhold av lov og således er 
offentligrettslige,30 er at de i hovedsak er gitt som funksjonskrav. Funksjonskrav er 
påbudte, allmenne minimumskrav til bygninger. De beskriver overordnede krav, men sier 
lite om hvordan det skal bygges, eller hva som skal til for at funksjonskravet oppfylles.31 
 
                                                  
25
 Lilleholt (2001) s. 131 
26
 Heretter Pbl 
27
 Anderssen (2008) s 113 
28
 TEK er gitt med hjemmel i Pbl §§ 6, 77, 106a, samt lov av 16. juni 1994 nr. 20 om tekniske kontrollorgan 
som har til oppgave å gjennomføre samsvarsvurderinger etter EØS-avtalen o.a. § 7. 
(http://www.lovdata.no/for/sf/kr/tr-19970122-0033-0.html) 
29
 www.be.no (BE er forkortelse for Statens byggetekniske etat, her finner man linker til Pbl, TEK, 
veiledningen til TEK og lignende.) 
30
 Krav som ikke er offentligrettslige er privatrettslige. Privatrettslige krav faller utenfor bestemmelsen. Se 
Bergsåker (2003) s. 236 
31
 http://bks.byggforsk.no/, under punkt Byggdetaljer, 401.010. Denne internett side inneholder de ulike 
normene. Her finner man Våtromsnormen, Byggforskningsinstituttsserien, Norsk Standard og lignende. Her 
finnes generell informasjon, i tillegg får man tilgang på normene i sin helhet.  
 
 11
Bestemmelsen i § 8-37 i TEK gir et typisk funksjonskrav:  
 
”Gulv, vegger og tak som kommer til å bli utsatt for vannsøl, lekkasjevann eller 
kondens, skal utføres med fuktbestandig overflatematerialer.” 
 
Funksjonskravet sier noe om hvordan fuktsikringen på et bad skal fungere, men gir ikke 
konkrete anvisninger på hvordan fuktsikringen skal gjennomføres eller hvilke materialer 
som skal brukes. 
 
Bestemmelsen i TEK § 6-1 gir derimot en henvisning til hvordan  
forskriftskravet/funksjonskravet kan oppfylles. Bestemmelsen sier at de materielle reglene i 
Pbl er oppfylt dersom det benyttes metoder og utførelse i samsvar med blant annet Norsk 
Standard (NS). Den sier videre at det kan brukes andre metoder, forutsatt at krav til 
byggverk blir tilfredsstillende ivaretatt.32 Altså metoden og utførelsesmåten det henvises til 
i § 6-1 er ikke bindende, men anbefalt. Funksjonskravet i forskriften vil således bli oppfylt 
dersom utførelsen er i samsvar med normen Norsk Standard.33 At kravene i loven er 
oppfylt ved bruk at Norsk Standard gir en indikasjon på at denne normen er en preakseptert 
løsning. Preaksepterte løsninger er prinsippløsninger. De er så godt dokumenterte på 
forhånd at de kan brukes uten at det nødvendigvis må dokumenteres at forskriften er 
oppfylt. Det er nok å vise til at normen er fulgt. Er normen fulgt kan man også si at 
forskriften er oppfylt. Er det da benyttet metoder og utførelser i samsvar Norsk Standard 
eller likeverdig standard, er TEK oppfylt.  
 
Andre preaksepterte løsninger kan være veiledningen til TEK.34 Det samme kan gjelde 
Våtromsnormen (BVN)35 og Norges Byggforskningsinstitutts (NBI) byggdetaljblader. 
Bygger man et hus etter ulike NBI byggdetaljblader vil det minimum tilfredsstille TEK.  
                                                  
32
 www.be.no (http://www.lovdata.no/for/sf/kr/tr-19970122-0033-0, 09.html#6-1) 
33
  http://bks.byggforsk.no/, 401.104 punkt 02, ”Bruk av Norsk Standard” 
34
 http://bks.byggforsk.no/, 401.010 punkt 13 ” Veiledning til tekniske forskrifter” og BVN 20.050, punkt 4, 
under ”oppfylle krav” til TEK og Pbl. 
 12
Disse nevnte preaksepterte normene faller under fremstillingens tema. De er ikke 
offentligrettslige krav, og på den måten er de underordnet TEK og Pbl (se tegning): 
Figur 1. 
 
 
Derimot gir de konkrete anvisninger på hvordan forskriftskravet/funksjonskravet 
(offentligrettslige krav) kan oppfylles, ved å konkretisere anbefalte utføringsmåter og angi 
anbefalte materialer.  
 
2.3 Normene 
 
Det finnes mange typer normer. I tillegg til de normene som er nevnt ovenfor, kan man for 
eksempel tale om normalreglementet for sanitærutstyr, sikkerhetsforskrifter i forsikring og 
lignende.36 
 
Felles for normene i denne fremstillingen er at de er bransjenormer, utarbeidet av og for 
byggebransjen. I tillegg taler jeg om ”levetidsbetraktninger” og en overordnet norm i 
begrepet ”god byggeskikk”. 
 
I det videre vil det bli gitt en presentasjon av de ulike normtypene som det senere skal sees 
på betydningen av ved mangelsvurderingen. 
                                                                                                                                                       
35
 http://bks.byggforsk.no/, 10.200 punkt 2.1 ”Dokumentasjon av løsninger” 
36
 Bergsåker (2003) s. 239 
 13
2.3.1 Preaksepterte normer 
 
Som sagt inneholder forskriftene ofte bare funksjonskrav. Forskriftene blir supplert med 
veiledning til teknisk forskrift utgitt av statens bygningstekniske etat (BE). Disse 
retningslinjene kan være svært detaljerte. Veiledningen er myndighetenes tolkning av 
teknisk forskrift og det er særskilt påpekt at veiledningen kun inneholder preaksepterte 
løsninger, og at en kan oppfylle kravene på annen måte. Veiledningen fortolker 
forskriftskravene og gir anvisninger på hvordan forskriftskravene kan oppfylles, gjennom å 
omsette funksjonskrav til ytelsesnivåer og prinsippløsninger.37  
TEK sier for eksempel i § 8-37: 
 
”Gulv, vegger og tak som kommer til å bli utsatt for vannsøl, lekkasjevann eller 
kondens, skal utføres med fuktbestandige overflatematerialer.”  
 
Veiledningen til TEK utfyller dette: 
 
”Fuktømfintlige materialer bør ikke brukes i våtrom”, ”våtrom må ha tette gulv”, 
videre ” tilfredsstillende utførelse vil være sveiset plastbelegg eller keramiske fliser 
med membran.” 
 
Norsk Standard inneholder preaksepterte løsninger hva gjelder blant annet byggemåter. I 
denne normen omtales blant annet tekniske løsninger og toleransekrav til byggverk.38 De 
materielle reglene i Pbl og TEK anses generelt som oppfylt dersom det benyttes produkter, 
metoder og utførelser i samsvar med Norsk Standard jf. TEK § 6-1.39 Dette gjelder på 
områder som Norsk Standard regulerer iht. Pbl og TEK. 
 
                                                  
37
 http://bks.byggforsk.no/, under byggdetaljer 401. 010, ”Funksjonskrav, ytelsesnivåer og tekniske 
løsninger.” 
38
 Det er i denne avhandling tale om den delen av Norsk Standard som gjelder for bygg, anlegg og eiendom.  
39
 http://bks.byggforsk.no/, 401.104 punkt 02, ”Bruk av Norsk Standard” 
 14
TEK § 7-33 gir en bestemmelse om ”Konstruksjonssikkerhet”: 
 
”Byggverk skal utformes og dimensjoneres slik at de har tilfredsstillende sikkerhet 
mot brudd for de laster som kan oppstå under den forutsatte bruk.” 
 
Forskriftene har ingen nærmere angivelse av krav til bæreevne. Norsk Standard har derimot 
spesifikke angitte laster for eksempel hva gjelder snø. Hvor mye snø taket skal tåle er her 
basert på blant annet hvilken kommune eiendommen er plassert i, takutforming og 
lignende. Standarden kan altså beregne tålt snølast for den enkelte konstruksjon, alt 
ettersom hvilken takvinkel og taktekkings materiale som er benyttet.40 
 
Byggebransjens Våtromsnorm (BVN) er en beskrivelse av måter å bygge våtrom på. 
Byggebransjens Våtromsnorm er en frivillig norm. Det er en samling av erfaringer fra 
fagfolk og forskere for å få et tilfredsstillende bad med lang levetid. Normen beskriver i 
detalj løsninger som vil oppfylle TEK, og går i mange tilfeller langt utover kravene i TEK. 
Våtromsnormen kom i 1994 og har siden da blitt utvidet jevnlig. I forhold til TEK kan dette 
eksempelet illustrere: Under § 8-37 om ”Fukt” i TEK står det: 
 
”Rom med sluk skal ha gulv med tilstrekkelig fall mot sluk for de deler av gulvet 
som må antas å bli utsatt for vann regelmessig.” 
 
Våtromsnormen sier at det skal være: 
 
”minimum 25mm høydeforskjell mellom dørterskel inne i rommet og sluket”.41 
 
Norges Byggforskningsinstitutt serie (NBI) er en rettesnor for å tilfredsstille ”god 
byggeskikk”.42 Det er en norm med anvisninger som tilfredsstiller blant annet TEK og Pbl. 
                                                  
40http://bks.byggforsk.no/ 471.041 ”Snølast på tak. Dimensjonerende laster” 
41
 http://bks.byggforsk.no/, under BVN 31.205, under punkt 11 ”Fall til sluk- høyder og overflate toleranser.” 
 15
I tillegg har serien ofte strengere krav enn lover og forskrifter, samtidig viser serien 
løsninger og gir krav på områder som lov og forskrift ikke direkte omtaler.43 Serien er et 
system bygd opp av 800 enkeltstående blad med anvisninger, løsninger og anbefalinger for 
prosjektering, bygging og forvaltning av bygninger, utviklet gjennom de siste 50 årene. 
Eksempelvis i forhold til TEK § 8-37 ovenfor, sier byggdetalj 541.805 blant annet;  
 
”Det må fastelegges riktig arbeidsrekkefølge for å unngå feil i utførelsen”, videre at 
”skal det være påstøp og fliser, må man tidlig i prosjekteringsfasen fastlegge om 
det skal være underliggende eller overliggende membran.” 
 
2.3.2 Levetidsbetraktninger 
 
Byggforskserien Byggforvaltningsblad nr. 700.320 inneholder intervaller for vedlikehold 
og utskiftning av bygningsdeler, såkalte levetidsbetraktninger.44 De fleste 
bygningskomponenter har en forventet levetid. Ofte blir det i saker vedrørende 
mangelspørsmålet ved eiendommer vist til såkalte levetidsbetraktninger. En kjøper 
påberoper som mangel at for eksempel dreneringen ved boligen har hatt en kortere 
funksjonstid enn forventet. Eller selger kan påberope at en påberopt feil ved eiendommen 
må anses påregnelig alderen tatt i betraktning.  
 
Normal levetid er i bladet angitt generelt og i et ca. intervall mellom høy og lav forventet 
teknisk levetid avhengig av hvilke faktorer som er til stede av de som gjør seg gjeldende, 
for eksempel regn, vind, sol, frost, forurensning og bruk.45 
                                                                                                                                                       
42
 Norges byggforskningsinstitutt er blitt slått sammen med SINTEF og heter nå SINTEF Byggforsk. På grunn av de 
dommene jeg har viser til hvor det er sett på NBI og fordi det fortsatt en del steder i teorien sies NBI, sier jeg det i denne 
fremstillingen også. 
43
 http://bks.byggforsk.no/ 
44
 http://bks.byggforsk.no/ 
45
 http://bks.byggforsk.no/ 
 16
Byggforskserien definerer levetid for en bygning eller bygningsdeler som ”den tiden som 
bygningen eller dens deler oppfyller krav til ønsket funksjon.” Levetid er derfor ingen 
iboende karakteristisk egenskap, men må relateres funksjonalitet/ målt ytelse over tid. Det 
må således gjennomføres vedlikeholdstiltak for å opprettholde tiltenkt funksjonalitet.46 
 
2.3.3 God byggeskikk 
 
”God byggeskikk” er en uskreven norm som i stor grad blir tilfredsstilt ved at de regler og 
retningslinjer som er utarbeidet i faget er anvendt. Bygger man en eiendom som 
tilfredsstiller krav til forskrifter og lov, samt følger anbefalinger i byggebransjen, kan man 
si at byggeskikken er ivaretatt. På den måten blir god byggeskikk en slags overordnet 
norm. Forholdet til TEK/ Pbl og de øvrige normene kan illustreres slik: 
Figur 2: 
 
  
 
Byggeskikken endrer seg med tiden, og gjerne i takt med nye byggetekniske metoder og 
erfaringer. I tillegg er byggeskikken i stor grad bestemt ut fra miljø. En bolig på Østlandet 
kan stille andre krav til det bygningstekniske enn en bolig på Vestlandet. 
 
                                                  
46
 http://bks.byggforsk.no/ Under Byggforvaltning 700.307 
 
 17
Det er likevel flere måter å se god byggeskikk på. På Norges byggforskningsinstitutts 
internettside er det gitt en rekke definisjoner på hva ”god byggeskikk” er.47 Definisjonene 
er alt fra å innebære å en ha estetisk karakter, til å være tilpasset klima, natur og 
eksisterende bygningsmiljø. Videre kan ”god byggeskikk” være god utnyttelse av energi, 
materialer, transport og økonomiske ressurser. 
 
I denne fremstilling blir begrepet byggeskikk anvendt slik det i stor grad er brukt i 
rettspraksis og teori hva gjelder mangelsvurderingen. Det er ofte i rettspraksis vist til 
”datidens normer og krav” og ”datidens regelverk og byggeskikk”, ”vanlig byggeskikk” 
og at løsninger ikke er ”uvanlig i området på de aktuelle tidspunkter.” jf. henholdsvis 
Hålogaland lagmannsrett dom av 30. mai 2005 (LH-2004-25405), Borgarting lagmannsrett 
dom av 24. september 2007 (LB-2006-84123) og Gulating lagmannsrettdom av 29. 
september 2000 (LG-1999-1449).”Byggeskikk” blir derfor i denne fremstilling anvendt 
som en betegnelse for en tradisjonell byggemåte. Man kan si at en eiendom er i samsvar 
med god byggeskikk hvis den er i overensstemmelse med tekniske løsninger som er 
dominerende på den tid og på det sted som eiendommen er bygget.  
 
Utgangspunktet i det videre skal tas i at en forbruker har kjøpt en bolig eller fritidsbolig av 
en annen forbruker og en stund etter overtagelsen påberoper en eller flere fysiske mangler 
ved eiendommen. Fremstilling baseres på hvilken betydning normene i punkt 2.3.1 til 2.3.3 
har ved mangelsvurderingen etter avhendingsloven. 
 
 
                                                  
47
 http://bks.byggforsk.no/ 
 18
3 Mangelsvurderingen utenfor ”as is” salg 
3.1 Innledning 
 
Utgangspunktet for mangelsvurderingen er et spørsmål om eiendommen er i dårligere stand 
enn det kjøper kunne regne med. 
 
Vurderingen må sees på som en toleddet operasjon. For det første må eiendommens 
faktiske tilstand fastslås. Er baderomsgulvet tett? Ved denne vurderingen vil tekniske 
vurderinger av bygningskyndige være til hjelp. Dernest må eiendommens faktiske tilstand 
sammenholdes med hva partene hadde avtalt. Det er først når det foreligger et avvik her, at 
det foreligger en mangel i lovens forstand.48 
 
For å legge grunnlaget for den videre drøftelsen og de problemstillinger jeg kommer til å 
reise under i punkt 3.2 vil jeg i det videre foreta en kort gjennomgang av bestemmelsene i § 
3-1 første ledd og § 3-2 første ledd bokstav a. 
 
Den prinsipielle bestemmelsen og utgangspunktet for mangelsvurderingen er 
avhendingsloven § 3-1 første ledd, som sier at det foreligger en mangel hvor eiendommen 
”ikkje er i samsvar med dei krav til kvalitet, utrustning og anna som følgjer av avtala.”  
 
”Avtala” er altså utgangspunktet ved vurderingen hvorvidt det foreligger en mangel etter 
avhendingsloven. Som ved avtaletolkning ellers må man ved denne vurderingen ikke bare 
se hen til selve kontrakten, men også øvrige opplysninger som er kommet frem i 
forbindelse med avtaleinngåelsen. Avtalen skal forstås i videste forstand og omfatter også 
ikke- uttalte forutsetninger mellom partene og andre indirekte omstendigheter, jf. Ot.prp. 
nr. 66 (1990-1991) s. 78.49 
 
                                                  
48
 Anderssen (2008) s. 89 
49
 Anderssen (2008) s. 87 
 19
Formuleringen ”kvalitet, utrusting eller anna” er så vid at det vil omfatte alle forhold ved 
eiendommen som ikke er i samsvar med avtalen. Har ikke eiendommen den avtalte kvalitet, 
utrustning med videre, foreligger en mangel. Mangel er likevel noe annet enn det som i 
alminnelig språkbruk kalles ”feil”. En vil normalt ikke omtale det som en feil at hus er 
grønt, men dersom partene har avtalt (eller forutsatt) at huset skal være rødt, vil dette være 
en mangel.50  
 
Hvilken betydning får de preaksepterte normene i mangelsvurderingen? Vil brudd på 
normene innebære at eiendommen ikke er i ”samsvar med dei krav til kvalitet, utrustning 
og anna som følgjer av avtala.”? Dette er problemstillinger som skal belyses i vurderingen 
under.  
 
Mangelsvurderingen er en konkret skjønnsmessig helhetsvurdering. Flere momenter kan 
komme inn og være avgjørende for hva en kjøper kan forvente. Likevel er det ikke enhver 
skjult feil som er brudd på avtalen. Hagstrøm sier at det avgjørende er om kjøper har 
”skjellig eller rimelig grunn til å besvære seg” over ytelsen, jf. Rt 1998 s 774(781).51 
Det er flere forhold som kan påvirke kjøperens forventninger. Hvor avtalen ikke gir 
konkrete opplysninger kan det også bli nødvendig å supplere avtalen med mer allmenne 
vurderinger, problemstillingen blir da hvilke krav som i alminnelighet kan stilles til den 
type eiendom det gjelder. Dette har også støtte i forarbeidene:52 ”Det er likevel viktig å 
vere merksam på at heller ikkje departementet sitt lovframlegg tek sikte på å vere 
uttømmande når det gjelder kva som kan vere ein mangel.” 
 
Hvor det er sparsomt med opplysninger kan det også bli nødvendig å falle tilbake på det 
alminnelige prinsippet om vanlig god vare som gjelder i kjøpsretten, jf. Rt. 1998 s 774 
                                                  
50
 Anderssen (2008) s. 89 
51
 Viggo Hagstrøm, Obligasjonsrett, 2.utgave, Oslo 2003, s. 157 
52
 Ot.prp. nr. 66(1991-92) s. 38 
 20
(Videospillerdommen), noe som igjen fører til at det blir en glidende overgang til den mer 
abstrakte mangelsvurderingen.53 
 
I vurderingen av om eiendommen er i dårligere stand enn kjøper hadde grunn til å regne 
med er det flere momenter av betydning. For å unngå dobbeltbehandling, er disse 
momentene nevnt i gjennomgangen av § 3-9 under. Momentene etter mangelsvurderingen 
hva enten gjelder innenfor eller utenfor ”as is” er de samme. Likevel skal det mer til for å 
kunne fastslå at det foreligger en mangel når eiendommen er solgt med en generell 
ansvarsfraskrivelse enn der den ikke er det. Da er det ikke nok at eiendommen avviker fra 
det forventbare, den må avvike vesentlig.54 
 
Vurderingen etter § 3-1 er objektiv. Det vil si at vurderingen skjer uten hensyn til selgerens 
subjektive forhold.55 Dette er et grunnleggende trekk ved mangelsvurderingen og gjelder de 
fleste enkeltregler i loven som regulerer spørsmålet om det foreligger en mangel. At 
vurderingen er objektiv har også en annen side: Selger har ikke noen undersøkelsesplikt 
etter loven. 56 
 
Avhendingsloven § 3-2 første ledd, bokstav a angir det generelle kravet til kvalitet, og sier 
at det foreligger mangel hvis eiendommen ikke passer for tilsvarende eiendommers vanlige 
formål. Bestemmelsen er formulert slik at eiendommen skal passe ”for de formål som 
tilsvarende eiendommer vanligvis blir brukt til.”  
 
At en eiendom skal passe for tilsvarende eiendommers vanlige formål kan være et viktig 
tolkningsmoment når det skal avgjøres om en eiendom lider av en mangel. I 
forbrukerkjøpsloven er bokstav a blitt bygd ut med et nytt § 15 annet ledd bokstav b, som 
                                                  
53
 Anderssen (2008) s. 93 
54
 Vurderingstemaet er det samme, spørsmålet er hva kjøper kunne regne med ut fra kjøpesummen og 
forholdene ellers.  
55
 Bergsåker (2003) s. 159 
56
 Bergsåker (2003) s. 160 
 21
sier at salgstingen skal ”svare til det som forbrukeren har grunn til å forvente ved kjøp av 
en slik ting når det gjelder holdbarhet og andre egenskaper”.57 Denne formuleringen må 
sies å fastslå gjeldende rett, også når det gjelder avhendingsloven.58 
 
Dersom eiendommen savner egenskaper som tilsvarende eiendommer vanligvis har, kan 
den bli ansett som mangelfull selv om den i og for seg kan brukes til det formål kjøper har 
kjøpt den til.59 Det er videre ikke et krav om at bruken er blitt umuligjort. 
 
Det synes rimelig å si at bestemmelsen først og fremst får anvendelse på nye eiendommer, 
for eksempel ved typehus. Etter sin art er det praktisk umulig å sammenligne to brukte 
eiendommer med hverandre. Ved salg av brukte eiendommer kan derfor litra a sees på som 
en henvisning til mangelsvurderingen som følger av § 3-1 første ledd.60  
 
Vil brudd på de preaksepterte normene kunne innebære at eiendommen savner egenskaper 
som tilsvarende eiendommer har? Vil brudd på de preaksepterte normene kunne føre til at 
forbrukeren ikke får det han har grunn til å forvente ved kjøp av eiendom når det gjelder 
holdbarhet og andre egenskaper? Dette er spørsmål som skal besvares under punkt 3.2.3. 
 
Tidfestingen av mangelsvurderingen fremgår av avhendingsloven § 3-1 annet ledd. Det 
skjer på det tidspunkt da risikoen går over på kjøper, det vil si når kjøper tar over bruken, 
jf. avhendingsloven § 2-4 annet ledd.  
 
I § 3-1 første ledd, annet punktum blir det fastsatt at § 3-2 til § 3-6 gjelder i den grad det 
ikke i forhold til § 1-2 er bestemt noe annet.61 De etterfølgende bestemmelser i kapittel 3 
presiserer hvilke forhold som kan være mangel når det ikke foreligger gyldig 
                                                  
57
 Roald Martinussen, Avhendingsrett, Oslo 2007 s. 109 
58
 Martinussen (2007) s. 109 
59
 Anderssen (2008) s. 108 
60
 Anderssen (2008) s. 108 
61
 Lovkommentar til avhendingsloven, note 21  
 22
avtaleregulering, jf. Ot.prp.nr.66 (1990-1991) s. 77. I tillegg kommer §§ 3-7 og 3-8 inn ved 
manglende og uriktige opplysninger.  
 
I det videre vil utgangspunktet ved mangelsvurderingen bli § 3-1, supplerende 
bestemmelser blir tatt med der det er nødvendig for å belyse betydningen av normene.  
 
3.2 Normenes betydning ved mangelsvurderingen 
 
3.2.1  Avvik fra normene 
 
Innebærer avvik fra normene i seg selv at det foreligger en mangel? Forskriftskrav er ofte i 
seg selv en mangel etter avhendingsloven. Ved forbrukerkjøp vil bestemmelsen ved 
forskriftsmangler være § 3-2 annet ledd.62 I en del avgjørelser der brudd på TEK har vært et 
tema, har det som dommene under illustrerer også blitt sett på betydningen av normene: 
 
En dom som kan eksemplifisere problemstillingen er Frostating lagmannretts dom av 19. 
mai 2006 (LF-2005-185950). Her ble det sett på forholdet mellom TEK og preaksepterte 
normer for å oppnå funksjonskravet i forskriften. Kjøper av en bolig reklamerte på feil ved 
sluk på bad, da vannet ikke rant ned ved tapping samt feil fall på badegulv. Lagmannsretten 
uttalte:  
 
”TEK inneholder generelle funksjonskrav, men sier lite om hvilke løsninger som 
skal velges. Heller ikke veiledningen til TEK sier noe særlig om dette. Derimot 
                                                  
62
 I forbrukerkjøp utenfor as is foreligger det en mangel etter den preseptoriske bestemmelsen i § 3-2 annet 
ledd dersom eiendommen ikke på avtaletidspunktet er i overensstemmelse med offentligrettslige krav, dette 
når kjøperen har bygget på selgerens innsikt. Se Krüger (1999) s. 159. Ved ”as is” kjøp er det § 3-9 som 
gjelder, selv ved lov- og forskriftsmangler. Rt. 2005 s.1282 (Baderomsdommen), avgjorde dette, og var 
således en etterlengtet avgjørelse etter mye uenighet i litteratur og rettspraksis omkring spørsmålet. 
 23
foreligger det anbefalinger (pre aksepterte løsninger) som kan brukes uten at man 
må utarbeide spesiell dokumentasjon i den enkelte bygge sak.”  
 
Forholdene på badet var altså i strid med funksjonskravene i forskriften, i tillegg var badet 
ikke utført i samsvar med anbefalte løsninger. Hva gjaldt betydningen av normen sa 
lagmannsretten at ”dersom det gjøres avvik fra slike pre aksepterte løsninger, må det 
imidlertid vanligvis dokumenteres at funksjonskravet i forskriften er oppfylt.” Avvik fra 
normene var ikke det relevante. Brudd på forskriften innebar at det forelå en mangel. At 
badet ikke var utført i samsvar med anbefalte løsninger, hadde ingen relevans utover det at 
funksjonskravet måtte dokumenteres oppfylt på annen måte. Her var det klart at forskriften 
var brutt, normene ga bare en indikasjon på det samme.  
 
En annen problemstilling som kan stilles er hvilken betydning normene kan ha hvor det er 
på det rene at de ikke er fulgt, og hvor det samtidig er usikkert om forskriften er fulgt? 
 
I slike tilfeller skulle man tro at normene er mer relevante. For eksempel kan forskriften 
være svært generell, slik at det er vanskelig å si noe om forskriften er tilfredsstilt eller ikke. 
Ta for eksempel TEK § 7-33: ”Byggverk skal utformes og dimensjoneres slik at de har 
tilfredsstillende sikkerhet mot brudd for de laster som kan oppstå under den forutsatte 
bruk”. Å vurdere om en bolig har mangel ut i fra kun denne forskriften blir fort basert på 
en ren tilfeldighet.   
 
Eidsivating lagmannsretts dom av 29. oktober 2002 (sak LE-2002-00362) gjaldt nettopp 
takets bæreevne på en garasje: 
 
”Det er således et offentligrettslig krav i medhold av lov at ”byggverk skal utformes 
og dimensjoneres slik at de har tilfredsstillende sikkerhet mot brudd for de laster 
som kan oppstå under den forutsatte bruk, ” jf. forskriften § 7-33 første ledd. Etter 
§ 6-1 vil forskriftens krav være oppfylt dersom utførelsen er i samsvar med Norsk 
Standard, eller « dersom de krav som stilles til byggverket blir tilfredsstillende 
 24
ivaretatt på annen måte ». Forskriften har ingen nærmere angivelse av krav til 
bæreevne. Retten oppfatter det imidlertid slik at verdiene som er lagt til grunn for 
den påberopte standarden, er basert på erfaringstall som gjenspeiler hvilke krav 
som bør stilles til konstruksjonenes styrke.”  
 
Videre ble det sagt at det foreligger: 
 
”ikke noe forskriftskrav om slik bæreevne. Forskriftsbestemmelsen oppstiller et 
funksjonskrav, og ikke konkrete krav til bæreevne for et bestemt antall kilo snø, 
uavhengig av andre forutsetninger som retten kan etterprøve.”  
 
Da bæreevnen kun var basert på en norm, ble det ikke ansett å foreligge en mangel. Siden 
det ikke kunne sies med sikkerhet at funksjonskravet ikke var tilfredsstilt, forelå det ikke en 
mangel selv om det var klart at bæreevnen ikke oppfylte kravet til Norsk Standard. Altså 
selv hvor det er tvil om forskriften er oppfylt, innebærer ikke nødvendigvis det at avvik fra 
normene får mer relevans.  
 
Lagmannsretten uttalte i tillegg at ”ved påberopelse av denne type forskriftsmangler må 
være kjøperen som sannsynliggjør at forskriftens funksjonskrav ikke er oppfylt.” Jeg er enig 
med Bergsåker i at det er diskutabelt om dette gir uttrykk for en rimelig plassering av 
tvilrisikoen i tilfeller hvor utførelsen ikke er i samsvar med anerkjente normer i Norsk 
Standard ol.63 Selger bør vel være nærmere til å bære risikoen hvis det er tvil om 
forskriftene er overholdt, og hvor det i tillegg er tale om brudd på preaksepterte normer. 
Dette er også i tråd med ovenfor nevnte dom; ”dersom det gjøres avvik fra slike pre 
aksepterte løsninger, må det imidlertid vanligvis dokumenteres at funksjonskravet i 
forskriften er oppfylt.” Er ikke en anbefalt norm fulgt, bør selger kunne vise til at 
forskriftskravet er oppfylt på annen måte, tilsvarende bør det være selger som har 
tvilrisikoen i slike tilfeller. 
                                                  
63
 Bergåker (2003) s. 239 
 25
Agder lagmannsrett dom av 4. mai 1999 (LA-1998-1251) gjaldt kjøp av driftsbygning. 
Likevel er det interessant å se på betydningen av normen i Norsk Standard ved 
mangelsvurderingen ved bygningen. Taket var svekket og underdimensjonert. Kravet i 
Norsk Standard var at konstruksjonen skulle tåle 150 kg pr kvm. Det kravet som gjaldt på 
oppføringstidspunktet var enda høyere, 350 pr kvm etter Norsk Standard 3479. 
Konstruksjonen var underdimensjonert etter begge krav. Retten kom til at det forelå mangel 
etter § 3-2 første ledd, bokstav a, fordi hallene ikke kunne benyttes til dyrehold av noe slag 
i det de ikke tilfredsstilte kravene til bærekraften. I dette tilfellet ble avvik fra normen 
Norsk Standard tillagt avgjørende vekt. Grunnen til at det var lagt avgjørende vekt på 
normen i dette tilfellet var at det kun var spørsmål knyttet til brudd på normen uavhengig 
av forskriften, i tillegg var det tale om en driftsbygning. 
 
Avslutningsvis kan man si at avvik fra normene alene kan vanskelig tenkes å innebære en 
mangel hvor forskriften er oppfylt. Dette har også støtte i Borgarting lagmannsrett dom av 
10. mars 2008 (LB-2007-110904):  
 
”Selv om smøremembran over påstøp er den fremgangsmåten som produsenten gir 
anvisning på, og som partene er enige i om er den fremgangsmåten som vanligvis 
benyttes, er ikke fuktbeskyttelsen av badet dermed i strid med forskriften.”  
 
Her var membranen lagt under påstøp, som således tilfredsstilte forskriften, men som ikke 
fulgte anbefalingene i NBI. Brudd på NBIs byggdetaljer som var påberopt av kjøper, 
innebar likevel ikke en mangel og falt heller ikke under offentligrettslige krav.  
 
Gjøres det derimot avvik fra preaksepterte løsninger, bør det imidlertid vanligvis 
dokumenteres at funksjonskravet i forskriften er oppfylt på annet vis, jf. Frostating 
lagmannrettsdom av 19. mai 2006 (LF-2005-185950). Dette syn har også støtte i 
litteraturen. Lilleholt mener at den som har valgt andre løsninger enn de som følger av 
anbefalte normer, kan få vanskeligheter med å vise til at løsningen er god nok dersom det 
 26
blir stilt spørsmål ved utføringen seinere.64 Dit hen kan man også tolke utsagnet til 
Bergsåker ovenfor når han sier at det ved usikkerhet omkring brudd på normene bør være 
selger som har tvilrisikoen. 
 
3.2.2 Hvilken betydning kan det få at normene ikke er fulgt, men hvor dette er 
avtalt? 
 
Under dette punktet skal det sees på hvilken betydning det får for mangelsvurderingen at 
normene ikke er fulgt, spesielt hvor avtalen og forholdene rundt salget har gitt kjøper en 
forventning om at eiendommen tilfredsstiller normene. 
 
Med utgangspunkt i Våtromsnormen skal problemstillingen belyses.  
 
Er en eiendom i dårligere stand enn forventet fordi Våtromsnormen ikke er fulgt, selv om 
badet fungerer tilfredsstillende? Kan et brudd på normen i seg selv innebære en mangel 
eller må det en faktisk fysisk mangel til?  
 
Overtar kjøper en eiendom hvor det er avtalt at badet er oppført etter Våtromsnormen, og 
det viser seg at normen ikke er fulgt likevel, innebærer det i prinsippet at det foreligger en 
mangel etter § 3-1 første ledd. Ethvert avvik fra det avtalte innebærer etter denne 
bestemmelsen en mangel. Særlig kan dette gjelde fordi normene kan gi kjøper en 
forventing om en høyere kvalitet. Er det avtalt at baderommet tilfredsstiller 
Våtromsnormen, er det klart det kan være brudd på avtalen hvor badet ikke tilfredsstiller 
normen og på den måten ikke har den kvalitet som forventet. Er det for eksempel ikke lagt 
tilfredsstillende membran, kan det i prinsippet foreligge en mangel selv om det ikke 
nødvendigvis er lekkasje, men der det er brukt materialer som ikke har samme kvalitet som 
membran har.  
 
                                                  
64
 Lilleholt (2001) s. 129 
 27
Annerledes kan det stille seg hvor det ikke er uttrykkelig avtalt at normen skal følges, jf. 
Borgarting lagmannsrett dom av 10. mars 2008 (LB-2007-110904). Her ble det ikke ansett 
å foreligge en mangel til tross for at membranen ikke var forelagt på en anbefalt måte. 
(Kjøper hevdet at det var blitt opp pusset i henhold til våtromsnormen, noe som ikke var 
sannsynliggjort for retten). Gulvet var påført smøremembran under påstøp, mens den 
anbefalte og mest brukte fremgangsmåten er membran over påstøp. Kjøperne påberopte at 
det ikke var lagt i henhold til anbefalinger og viste til Norsk Byggforskningsinstitutt som 
anbefalte smøremembran over påstøp. Siden badet tilfredsstilte normal bruk og forskriften 
ikke var brutt, innebar det ikke en mangel at smøremembranen var lagt på den måten den 
var. Verken kjøpesummen, opplysninger eller andre omstendigheter ga kjøper en grunn til 
høyere forventninger. I saken var det spørsmål om det forelå brudd på § 3-9 annet 
punktum, likevel er de samme momentene relevante i mangelsvurderingen etter § 3-1. 
Hadde det i den foreliggende sak vært spesifikt avtalt at Våtromsnormen var fulgt eller at 
NBIs anbefalinger var fulgt, ville det antageligvis foreligget en mangel. Men så lenge det 
ikke var avtalt eller kom frem av kjøpesummen eller salgsopplysningene kunne heller ikke 
kjøper forvente det. 
 
Foreligger det fysiske mangler ved boligen og det er opplyst at normen er fulgt, men det 
viser seg seinere at det ikke er tilfellet, kan det også foreligge en mangel etter 
avhendingsloven § 3-8. Etter denne bestemmelsen er boligen mangelfull når den ikke 
svarer til opplysninger som selgeren har gitt kjøperen, forutsatt at opplysningene har virket 
inn på avtalen, jf. § 3-8 annet ledd. Det er således selgeren som har bevisbyrden for at 
uriktige opplysninger ikke har virket inn. At ytelsen skal svare til selgerens opplysninger, 
forutsetter at det positivt må være gitt en opplysning, tilbakeholdt informasjon faller 
således utenfor.   
 
Det er lettere å konstatere mangel etter § 3-1 første ledd enn etter § 3-8, selv om 
ubetydelige og bagatellmessige avvik fra avtalen uansett ikke utgjør en mangel.65 Det er 
                                                  
65
 Martinussen (2007) s. 118 
 28
ikke en nødvendighet etter § 3-1 første ledd at avviket har innvirket på avtalen, i 
motsetning til hva som følger av §§ 3-7, 3-8. I det videre skal det sees på hvordan 
betydningen av normene kan komme inn ved mangelsvurderingen etter § 3-8. 
 
Eidsivating lagmannsretts dom av 4. april 2007 (LE-2006-180041) kan gi eksempel på at 
brudd på en opplyst norm også kan være en mangel etter § 3-8. Saken gjaldt et bad som 
ikke var tett og partene var enige om at Våtromsnormen ikke var fulgt. Selger påberopte at 
Våtromsnormen ikke er en forskrift, men en bransjenorm. Videre påberopte selgeren at det 
ikke hadde blitt gitt opplysninger om at Våtromsnormen var blitt anvendt. Kjøper viste til 
egenerklæringsskjema hvor det stod at Våtromsnormen var fulgt slik at det forelå en 
feilopplysning etter § 3-8. Lagmannsretten kom til at ” Det er en vesentlig mangel at det 
ikke er etablert tette overflater på gulv og vegger under badekar, spesielt da det er opplyst i 
egenerklæringsskjema fra selger at badet er utført ihht våtromsnormen”. Lagmannsretten 
kom etter dette til at det var gitt uriktige opplysninger til kjøperen i forbindelse med salget. 
Hva gjaldt vilkåret om at de uriktige opplysningene hadde virket inn på avtalen, fant retten 
at innvirkningskriteriet var oppfylt, kjøper hadde vært særlig opptatt av badene, selv om 
han ikke visste hva Våtromsnormen var, følte han det betryggende at Våtromsnormen var 
fulgt.  
 
En må anta at hvor det positivt er gitt opplysning om at normen er fulgt kan det være brudd 
på § 3-8 første ledd hvor det viser seg at så ikke er tilfellet. Om det har virket inn på avtalen 
må baseres på om det generelt sett, det vil si blant kjøpere flest, må anses egnet til å 
motivere jf. Rt. 2003 s. 612 (Arealsviktdommen). I ovenfor nevnte dom hadde kjøper vært 
særlig opptatt av badene, i tillegg var det spesielt opplyst at Våtromsnormen var fulgt. At 
det var gitt opplysninger om at det var etablert tette flater i henhold til Våtromsnormen 
måtte derfor sies å ha innvirket på kjøpet.   
 
Derimot hvis badet fungerer tilfredsstillende, således at det ikke inneholder noen fysiske 
mangler som sådan, må det antas at det skal mye til for å fastslå at innvirkningskriteriet er 
oppfylt bare på grunnlag av at normen ikke er fulgt. Men selv om slik kausalitet mangler 
 29
kan det foreligge mangel etter de øvrige bestemmelsene, jf. i forhold til § 3-1 første ledd 
ovenfor. Som illustrasjon kan det vises til Borgarting lagmannsrett dom av 4. desember 
2007 (LB-2006-108304) som dog gjaldt et entrepriseforhold. Det var i denne saken tale om 
sluk som ikke var plassert i henhold til våtromsnormen. Plasseringen skyldtes en 
underliggende bærebjelke. Lagmannsretten kom til at:  
 
”Sluket er ikke plassert i henhold til våtromsnormen, men dette kan ikke, i dette 
tilfellet representere en mangel. Om sluket skulle vært plassert i henhold til normen, 
og hensyntatt underliggende bærebjelke, ville det kommet midt på gulvet, og 
realiteten ville vært en vesentlig dårligere funksjon.” 
”Plasseringen av slukter utgjør etter dette ingen mangler.” 
 
Her ble ikke brudd på Våtromsnormen tillagt avgjørende vekt, det viktigste var at badet 
fungerte tilfredsstillende ut fra forholdene. Kjøper man en eiendom og det er gitt 
opplysninger om at våtromsnormen er fulgt hva gjelder badet, kan man ikke anse § 3-8 
anvendelig hvor badet fungerer bedre uten å anvende normen enn å anvende den, som i 
dommen ovenfor. Innvirkningskriteriet kan ikke ansees oppfylt i slike tilfeller.  
 
I det følgende vil jeg gi svar på de innledende problemstillingene som ble stilt i dette 
punktet: Utgangspunktet må være at skal det bli tale om en mangel på bakgrunn av at 
anbefalte normer ikke er fulgt, må det komme klart frem av avtalen eller andre 
omstendigheter omkring kjøpet, at normen skulle vært fulgt. Mangel foreligger først da det 
foreligger avvik fra disse avtalte forventningene.  
 
Etter § 3-1 foreligger det en mangel der eiendommen ikke har den avtalte ”kvalitet, 
utrustning med videre”. Mangel er likevel noe annet enn det som i alminnelig språkbruk 
kalles ”feil”. En vil normalt ikke omtale det som en feil at et hus er grønt, men dersom 
partene har avtalt (eller forutsatt) at huset skal være rødt, vil dette være en mangel66 (se 
                                                  
66
 Anderssen (2008) s. 89 
 30
gjennomgang av bestemmelsen ovenfor i punkt 3.1). På samme måte; det må kunne sies at 
selv om et bad fungerer uten at normen er fulgt, vil det i prinsippet kunne innebære en 
mangel etter § 3-1 første ledd hvis det er avtalt at normen er fulgt, men det viser seg at den 
likevel ikke er det. Selv om det ikke nødvendigvis foreligger en fysisk mangel i slike 
tilfeller, kan brudd på avtalen i prinsippet innebære et avvik fra den kvaliteten som 
Våtromsnormen tilsikrer og således også innebære en mangel. Dette må også antas å kunne 
gjelde brudd på andre typer normer som innebærer en kvalitetssikring. 
 
3.2.3 Vil brudd på normene kunne innebære at eiendommen savner egenskaper 
som tilsvarende eiendommer vanligvis har? 
 
Hvilken betydning kan normene få ved mangelsvurderingen etter § 3-2 første ledd bokstav 
a? 
 
Avhendingsloven § 3-2 første ledd bokstav a sier at eiendommen skal passe for tilsvarende 
eiendommers vanlige formål. I bustadsoppføringsloven er det generelle kravet i § 7 knyttet 
til utføringen av arbeidet og til kvaliteten på materialene, det samme gjelder etter 
håndverkertjenesteloven § 5. Felles ved disse generelle formuleringene er at de må 
konkretiseres gjennom alminnelige oppfatninger hos fagfolk om hva som er vanlig god 
kvalitet, sier Lilleholt.67 Han viser da til retningslinjer i formaliserte standarder, som Norsk 
standard og anbefalinger fra Norges Byggforskningsinstitutt; Byggdetaljer mm. Han sier 
også at den som har valgt andre løsninger enn de anbefalte, kan få vansker med å vise til at 
løsningen er god nok dersom det blir stilt spørsmål ved utføringen seinere.68 Det kan virke 
usikkert om Lilleholt også mener at det generelle kravet etter avhendingsloven kan 
konkretiseres gjennom alminnelige oppfatninger hos fagfolk. Særlig gjelder dette med 
tanke på den vesentlige forskjellen det er mellom avhendingsloven på den ene siden og 
bustadsoppføringsloven og håndverkertjenesteloven på den andre. De sist nevnte lover 
                                                  
67
 Lilleholt (2001) s. 129 
68
 Lilleholt (2001) s. 129 
 31
innebærer at den ene parten i kontraktsforholdet utfører en tjeneste. Det samme gjelder ikke 
etter avhendingsloven.  
 
Det kan i første omgang antas at alminnelige oppfatninger hos fagfolk også kan få 
betydning ved vurderingen når man sammenligner eiendommer. Særlig ved kjøp av nye 
eiendommer som er det bestemmelsen først og fremst får anvendelse på. Normene kan her 
få betydning og gi en indikasjon på hva forbrukeren har grunn til å forvente ved kjøp av en 
eiendom når det gjelder holdbarhet og andre egenskaper.  
 
Kjøper man en eiendom med garasje og det viser seg at garasjen ikke kan anvendes som 
planlagt fordi taket ikke tilfredsstiller kravene til bærekraft fastsatt i Norsk Standard, kan 
det nok tenkes at det foreligger en mangel. Dette på bakgrunn av at eiendommen ikke kan 
brukes til det formål som tilsvarende eiendommer kan. 
 
Tilsvarende kan for eksempel gjelde ved kjøp av en ny fritidseiendom på fjellet. Her må en 
kunne regne med at taket tilfredsstiller kravene til bærekraften i det området den ligger, og 
for den type eiendom som kjøpet gjelder. Raser taket sammen en vinter med mye snø, må 
man kunne anta at det kan foreligge en mangel basert på at anbefalte normer ikke er 
overholdt. Dette er også i tråd med dommen ovenfor jf. Agder lagmannsretts dom av 4. mai 
1999 (LA-1998-1251) hvor konstruksjonen på taket var underdimensjonert etter Norsk 
Standard. Retten kom til at det forelå mangel etter § 3-2 første ledd, bokstav a, fordi hallene 
ikke kunne benyttes til dyrehold av noe slag i det de ikke tilfredsstilte kravene til 
bærekraften. 
 
Men vil for eksempel Våtromsnormen eller NBIs byggdetaljblader måtte anvendes for å 
svare til det som ”forbrukeren har grunn til å forvente ved kjøp av en slik ting når det 
gjelder holdbarhet og andre egenskaper” jf. forbrukerkjøpsloven § 15 annet ledd, litra b (se 
om bestemmelsen ovenfor i punkt 3.1)? 
 
 32
Våtromsnormen som bransjen har utviklet regnes ikke som den vanlige, og forbrukeren kan 
ikke kreve slik utføring hvis det ikke er avtalt, sier Lilleholt.69  Dette synspunkt får likevel 
ikke støtte i Borgarting lagmannsrett dom av 30. juni 2004 (LB-2004-10723). Hva gjelder 
håndverkstjenesteloven, sa lagmannsretten dette om betydningen av at våtromsnormen var 
fulgt: ”Lagmannsretten legger til grunn at våtromsnormen må følges for at et arbeid kan 
sies å være i samsvar med god håndverksmessig standard, noe Benestad etter avtalen 
hadde grunn til å forvente. Dette må gjelde med mindre det velges andre like gode faglige 
løsninger.” Hva gjelder salg av eiendom, er det som sagt vanskelig å vise at løsningen er 
god nok der det blir stilt spørsmål ved utføringen seinere hvor ikke anerkjente normer er 
fulgt. Særlig må det antas å gjelde hvor det er tale om ny eiendom. Er det tale om en eldre 
bolig, kan det lettere aksepteres at normene ikke er fulgt. Dette er også i tråd med at ved 
kjøp av et nybygg, har kjøper i utgangspunktet grunn til å forvente en fullgod eiendom. 
Likevel, en kjøper kan ikke nødvendigvis forvente eller kreve den beste eller den dyreste 
løsningen der andre løsninger i alle fall inntil videre blir regnet som vanlig god kvalitet 
sammenlignet med andre eiendommer. Det kan derfor vanskelig sies at en eiendom har 
mangel fordi den ikke passer for de formål som tilsvarende eiendommer har med grunnlag i 
at for eksempel Våtromsnormen ikke er fulgt. 
 
Normene kan få betydning i vurderingen etter § 3-2 første ledd bokstav a. Men hvor 
praktisk denne bestemmelsen ansees, er en annen sak. I prinsippet er det vanskelig å 
avgjøre rekkevidden av bestemmelsen i § 3-2 første ledd bokstav a, forhold som faller inn 
under bestemmelsen kan også like godt falle inn under andre bestemmelser. Bergsåker sier 
at det skal vises en viss tilbakeholdenhet med å anvende bestemmelsen på et selvstendig 
grunnlag, den kan heller være en viktig støtte for mangelsvurderingen etter andre regler.70 I 
alle tilfelle må denne tilbakeholdenheten gjelde ved salg av brukte eiendommer. Ved salg 
av nye eiendommer er det lettere å sammenligne og eventuelt si noe om eiendommen 
savner egenskaper som tilsvarende eiendommer vanligvis har.  
 
                                                  
69
 Lilleholt (2001) s. 129-130 
70
 Bergsåker (2003) s. 230 
 33
4 Mangelsvurderingen ved ”as is” salg 
4.1 Innledning 
 
Avhendingsloven § 3-9 er den praktiske hovedregelen ved salg av fast eiendom. De fleste 
boliger selges i dag med en ansvarsfraskrivelse gjennom et ”as is”- forbehold.  
 
Forbeholdet ”as is” nevnes her som eksempel på hva slags forbehold bestemmelsen 
omfatter. Lignende forbehold som omfattes, kan for eksempel være ”som den er”, ”i 
besiktet forstand”, ”i foreliggende stand”, ”uten ansvar for skjulte feil og mangler” ol.  
 
Utgangspunktet etter bestemmelsen er at risikoen for skjulte feil og mangler blir overført til 
kjøperen. En bolig som er solgt ”as is” kan i utgangspunktet ikke ha mangler idet enhver 
tilstand vil være kontraktsmessig.  
 
Ved ”as is” salg foreligger det likevel mangel i følgende situasjoner: For det første der 
selger har gitt uriktige opplysninger om eiendommen eller han har unnlatt å gi relevante 
opplysninger om eiendommen som han måtte ha kjent til, og forholdet må antas å ha virket 
inn på kjøpet, jf. avhendingsloven §§ 3-7 og 3-8. For det andre dersom eiendommen ved 
overtagelsen var i vesentlig dårligere stand enn det kjøperen hadde grunn til å regne med ut 
fra kjøpesummen og forholdene ellers, jf. avhendingsloven § 3-9 annet punktum. 
 
Plikten til å gi fullstendige og korrekte opplysninger om eiendommen er altså like streng 
ved salg av eiendommen ”som den er”, som i andre tilfeller. På samme måte; er vilkårene i 
§§ 3-7,3-8 oppfylt er eiendommen mangelfull selv om mangelen ikke medfører at 
eiendommen er i vesentlig dårligere stand enn kjøper hadde grunn til å regne med.71 
 
Etter § 3-9 annet punktum har altså eiendommen mangel ”dersom han er i vesentleg ringare 
stand enn kjøparen hadde grunn til å regne med ut frå kjøpesummen og tilhøva ellers”.  
                                                  
71
 Anderssen (2008) s. 177 
 34
§ 3-9 annet punktum sier det samme som kjøpsloven § 19 bokstav c. I forarbeidene til § 19 
er det sagt, jf. Ot.prp.nr.80 (1986-1987) s 62:  
 
”Ved vurderingen skal det tas hensyn til kjøpesummen, men også til forholdene 
ellers. Bestemmelsen forutsetter ikke noe klanderverdig forhold fra selgerens side, 
men misforholdet mellom tingens stand og det kjøper kunne regne med, må være 
utvilsomt. ” 
 
Dette innebærer at det skal foretas en skjønnsmessig helhetsvurdering, jf. Rt. 2002 s.1425 
(Bukkebodommen), og i Rt. 2007 s. 1587: ”Det skal foretas en helhetsvurdering, og 
misligholdet må være utvilsomt, jf. Bukkebodommen i Rt-2002-1425.” 
 
Vurderingen av hvorvidt eiendommen er i vesentlig dårligere stand enn kjøper hadde grunn 
til å regne med, er en objektiv, men konkret vurdering. Det er således vanskelig å oppstille 
et presist utgangspunkt for denne vurderingen. Men i stor grad er jo vurderingstemaet her 
den samme som etter alminnelige kjøpsrettslige prinsipper; nemlig hvilke forventninger 
kjøper har grunn til å ha til eiendommens tilstand på avtaletidspunktet.  
 
Kjøper man en brukt bolig vil man fort oppdage svakheter som en ny bolig ikke vil ha. Det 
kan være alt fra slitasje, dårlig vedlikehold, utidsmessighet eller tekniske løsninger som 
ikke holder dagens standard.72 I tillegg må forhold som anføres som mangel, vurderes opp 
mot forskrifter på bygge- eller installeringstidspunktet, og kan således ikke forventes å 
være i samsvar med dagens forskrifter eller byggemetoder. Videre er det på det rene at feil 
som skyldes tidens tann, gradvis slitasje, nedbryting av materialer og lignende, ikke anses 
som mangel i avhendingslovens forstand.73 Det må således skilles mellom 
konstruksjonsfeil og slitasje. Begge forhold gir seg utslag i en skade, men bare 
konstruksjonsfeil vil kunne representere en mangel. 
                                                  
72
 Bergsåker (2003) s. 165 
73
 Bergsåker (2003) s. 165-166 
 35
Grensen som skal trekkes mellom det som er påregnelig og det som ikke er påregnelig er 
likevel vanskelig. Det er ikke nok at forholdet avviker fra den forventede tilstand som etter 
helhetsvurderingen i § 3-1, den må avvike vesentlig. Man aksepterer i stor grad en risiko 
for ukjente forhold når man kjøper en brukt eiendom og det er ikke en mangel før dette 
forholdet innebærer at eiendommen er i vesentlig dårligere stand enn hva kjøper kunne 
regne med. 
 
I helhetsvurderingen skal det også tas med forhold som utgjør mangel etter §§3-7,3-8.74 Det 
kjøper derimot kunne oppdaget ved å overholde sin undersøkelesplikt etter § 3-10, faller 
utenfor. § 3-10 sier at ”kjøper ikke kan gjøre gjeldende som mangel noe han kjente eller 
måtte kjenne til da avtalen ble inngått.” For eksempel vil opplysninger som fremkommer i 
en takst, tilstandsrapport eller salgsoppgave mest sannsynlig virke inn på kjøperens 
berettigede forventninger. Har kjøper blitt forevist en tilstandsrapport før kjøpet, kan han 
ikke påberope seg som mangel, forhold som er anmerket i rapporten.75 På samme måte kan 
selger bli ansvarlig dersom negative forhold ikke er anmerket i rapporten. 
 
Selgers forhold vil normalt ikke være relevant etter § 3-9. Likevel må det foretas en 
modifikasjon, forarbeidene sier at bestemmelsen ikke ”forutsetter” noe klandreverdig 
forhold. Det betyr ikke at klandreverdighet ikke kan tillegges vekt, men vurderingen er 
objektiv i den forstand at kjøpers subjektive forventning til eiendommen ikke er 
avgjørende.76 Subjektive forhold kan derimot til en viss grad spille inn i forhold til hvem 
som er nærmest til å bære risikoen. Det gjelder først og fremst partenes individuelle 
forhold, er kjøper for eksempel snekker kan det anses for mer påregnelig for han at et bad 
har en forventet levetid, jf. Gulating lagmannsrett av 22.juni 2005 (LG-2004-44013) hvor 
det ble uttalt: ”det må påregnes at det kan oppstå lekkasjer i gulv og at varmekablene blir 
                                                  
74
 Bergsåker (2003) s. 179 
75
 Bergsåker (2003) s. 163 
76
 Harald Benestad Anderssen, Avhendingsloven § 3-9 2. punktum- særlig om vesentlighetskriteriet ved salg 
av boligeiendom, Oslo 2002 s. 42 
 36
defekte”. ”Dette er noe også Heisholt (kjøper), som har arbeidet i mange år i byggebransjen 
og som driver med eiendomsutvikling, må antas å være kjent med.” (min uth.) 
 
Etter lovens ordlyd er det ”kjøpesummen” som er første moment ved vurderingen av hva 
kjøperen hadde grunn til å regne med. Dette er også i samsvar med alminnelige 
kontraktsrettslig prinsipper, jo dyrere vare, desto bedre kvalitet kan en forvente, men denne 
sammenhengen mellom pris og kvalitet er ikke nødvendig alltid illustrerende for hva man 
kan vente seg. Til forskjell fra de andre retts- områdene er det flere andre faktorer enn høy 
kvalitet som bestemmer prisen ved eiendomskjøp. Det er for det første den attraktive 
beliggenheten, for det andre kan det være en følge av konkurranse mellom to budrunder. 
Det motsatte kan gjelde ved lav pris, dårligere beliggenhet, dårligere tider, færre budrunder 
og lignende. Man betaler for eksempel mer for en leilighet midt i Oslo sentrum, enn en 
blokkleilighet på Tveita. Spørsmålet blir derfor videre om prisen i det hele tatt kan gi 
uttrykk for eiendommens kvalitet ved kjøp av eiendom? Til dette sier Anderssen at i 
forhold til vesentlighetsvurderingen kan det neppe utledes noe av kjøpesummen isolert sett, 
det må foretas en sammenligning med tilsvarende eiendommer.77  
 
Spørsmålet blir således om det er prisantydningen eller en oppgitt salgstakst som skal 
brukes ved momentet ”kjøpesummen” etter § 3-9, eller om det er den prisen kjøper faktisk 
har betalt, altså kontraktssummen. Den naturlige språklige forståelse av ordet ”kjøpesum” 
er den pris selger og kjøper har kommet til enighet om at eiendommen skal overdras for. 
Det er også denne en må legge til grunn ved vesentlighetsvurderingen. Man må se prisen i 
sammenheng med tilsvarende eiendommer. Kjøperens forventninger kan også således 
bestemmes ut i fra prisen. Er det betalt vesentlig under hva som er normalt for den type 
eiendommer, bør kjøperens forventninger til eiendommen være mindre.78 Omvendt hvor 
det er betalt mye for en eiendom i forhold til lignende eiendommer. 
 
                                                  
77
 Anderssen (2008) s. 184 
78
 Anderssen (2008) s. 184 
 37
Etter ordlyden skal det i tillegg til kjøpesummen legges vekt på ”tilhøva elles”. 
Utgangspunktet må være forholdene ellers ved eiendommen som sådan. Forholdene ellers 
omfatter veldig mye, og det er vanskelig å gi en full oversikt over hva som faller under. 
Likevel er det en del momenter som kommer inn og som kan være av særlig betydning ved 
vurderingen. 
 
Det første momentet som kan være av betydning er boligens alder. Det er her 
levetidsbetraktninger kan komme inn, herunder betydningen av Byggforskseriens 
byggforvaltningsblad 700.320. Det er viktig å ha på det rene at dersom det er foretatt 
utbedringer eller fornyelser på eiendommen knyttes vurderingen av om det foreligger en 
mangel, til alderen på den aktuelle bygningsdelen. Hvor det ikke er gitt andre opplysninger, 
må kjøperen regne med at en bygningsdel er fra byggeåret, se blant annet Borgarting 
lagmannsrett dom av 13. august 2007 (LB-2006-075433).   
 
I vurderingen kan det også være et viktig moment om eiendommen er bygget i henhold til 
den byggeskikken som gjaldt på oppføringstidspunktet. Byggeskikken kan skifte med 
tiden. Nye materialer og nye byggemetoder blir tatt i bruk. Utgangspunktet er at det er 
oppfatningen tilbake til da huset ble bygget, som er det avgjørende.79  
 
I tillegg til dette er også momenter som beliggenhet og plassering relevante, tidligere bruk, 
hva slags type av feil det er tale om, en funksjonsfeil er lettere vesentlig enn andre feil.  
 
Opplysninger som var tilgjengelige for kjøper før kjøpet er også relevant for å vurdere 
hvilke forventninger som er berettigede. I Rt. 2002 s. 1425 (Bukkebodommen) ble kjøper 
den nærmeste til å bære risikoen for at forholdet ved eiendommen var mer alvorlig enn det 
opplysningene ved salget skulle tilsi. Er det i salgsinformasjonen opplyst om problemer av 
den type som påberopes som mangel, skal det mye til for at eiendommen kan sies å være i 
”vesentlig ringare stand” etter § 3-9 annet punktum.  
                                                  
79
 Bergsåker (2003) s. 166 
 38
Det samme gjelder hvis det i verdi og lånetaksten eller boligsalgsrapporten er gitt stort 
fradrag for slitasje og elde. Selv uten at det er gitt fradrag er bygningens slitasje, 
vedlikehold og standard av interesse.  Det skal mye til for å anse eiendommen i vesentlig 
dårligere stand dersom det er slitt, holder lav standard er dårlig vedlikeholdt og lignende.80 
 
Størrelsen på utbedringskostnaden i seg selv kan også komme inn som moment, men ikke 
som under ”prosentlæren” (se om prosentlæren under), her er det tale om at 
utbedringskostnaden isolert sett er så liten at det ikke foreligger en mangel, tross at 
forholdet er upåregnelig som sådan.81 Et forhold som både er enkelt og tilnærmet 
kostnadsfritt å utbedre, kan vanskelig ansees å være vesentlig.  
 
Det er som sagt flere ting som kan spille inn ved vesentlighetsvurderingen etter § 3-9 annet 
punktum, men det er viktig å bemerke at vesentlighetsvurderingen er en konkret, 
skjønnsmessig helhetsvurdering.82 Eller sagt som Krüger; det blir ofte nødvendig å 
skreddersy løsninger ut i fra konkrete omstendigheter i saken.83 
 
For å holde fokus på tema, er det verken plass eller nødvendig å gå nærmere inn på 
bestemmelsen som sådan. I det videre vil det særlig bli sett på betydningen av normene; 
levetidsbetraktninger og byggeskikk, ved vesentlighetsvurderingen. 
 
 
 
 
 
                                                  
80
 Anderssen (2008) s. 192 
81
 Anderssen (2008) s. 195 
82
 Anderssen (2002) s. 79 
83
 Krüger (1999) s. 161 
 39
4.2 Normenes betydning ved mangelsvurderingen 
 
4.2.1 Levetidsbetraktninger 
 
Hvilken betydning har levetidsbetraktninger om bygningskomponenter i 
vesentlighetsvurderingen? Kan selger høres med at skjulte feil og mangler på ulike 
bygningskomponenter må anses som påregnelige etter § 3-9 annet punktum hvis tiden for 
anslått teknisk levetid er utløpt?84 
 
Byggforvaltningsbladene med oversikt over vedlikeholds- og utskiftningsintervaller kan gi 
veiledning for hva man kan forvente av levetid på en bygningskomponent. Men selv om en 
bygningsdel har overskredet forventbar teknisk levetid, er det ikke sikkert at det i seg selv 
er til hinder for at det foreligger en mangel. I det følgende skal jeg forsøke å belyse 
betydningen av levetidsbetraktningene slik det fremkommer i en del rettspraksis.  
 
For å ta et praktisk eksempel, drenering har etter byggforskningsinstituttets levetidstabell 
en forventet levetid på mellom 20 til 60 år: 
Figur 3:85 
 
 
I Borgarting lagmannsrett dom av 15. mai 2003 (LB-2002-02262) ble det ikke ansett som 
en mangel at det var fuktinntrengning ved en 20 år gammel drenering. Retten uttalte:  
                                                  
84
 Helge Syrstad, ”Avhendingslova § 3-9 siste punktum- vesentlighetsgrensen”, Tidsskrift for eiendomsrett, 
2005, s. 86-97 (s.93). 
85
 Tabellen er utklipp fra Byggforskserien Byggforvaltning 700.320 (Intervaller for vedlikehold og utskiftning 
av bygningsdeler) 
 40
”Uansett ville slik rør ha ligget så lenge i 2001 at de var kommet til tampen av 
forventet levetid. Retten tilføyer at Akhtar ikke mottok spesielle opplysninger om 
dreneringsforholdene, og retten kan heller ikke se at Kjølsrød hadde noen 
foranledning til å gi nærmere informasjon om dette. Det foreligger ingen mangel.”  
 
Det forelå heller ikke en mangel, hva gjaldt en drenering som var 34 år gammel, jf. 
Gulating lagmannsrettdom av 1. desember 2006 (LG-2006-49897): 
 
”Norges Byggforskningsinstitutt anbefaler å bytte drensledning med et intervall på 
enten 20, 40 eller 60 år. Selv om man ut fra dette ikke kan si noe sikkert om en 
drenerings antatte levetid, indikerer anbefalingen at det ikke kan fremstå som 
upåregnelig at en drenering kan svikte etter 34 år.” 
 
Lagmannsretten påpekte i midlertidig at dette kun er et utgangspunkt som ” må sees i 
sammenheng med de opplysninger som ble gitt fra selger.” 
 
Borgarting lagmannsrett dom av 2. desember 2005 (LB-2004-55104) hvor det var dissens 
kom til det motsatte resultat. Her ble det sagt at hvor det er tale om å skifte ut en 20 år 
gammel drenering, må det være i områder hvor det er tale om ekstreme påvirkningsforhold. 
Det ble videre sagt at selv om boligen var 21/22 år gammel og ”således ligger innenfor 
intervallspennet på 20 til 60 år som angitt i Norges byggforskningsinstitutts fagblad, kan 
det ikke i seg selv utelukke at det konstateres en vesentlig mangel etter avhendingsloven § 
3-9 annet punktum.”  
 
Mindretallet kom derimot til at påregneligheten av fuktinnslag i kjeller for et bolighus som 
er over 20 år er noe større enn det flertallet la til grunn. Mindretallet var enig i flertallet at 
det ikke unyansert uten forbehold skal legges til grunn at et dreneringssystem går mot 
slutten av levetiden etter 20 år, og viste således at dette skjedde blant annet i Borgarting 
lagmannsrett dom av 15. mai 2003, jf. ovenfor. Likevel sa mindretallet at det er et viktig 
 41
poeng i forhold til avhendingsloven at den foreliggende rettspraksis er egnet til å gi en viss 
forutberegnelighet og til å redusere antall rettstvister.  
 
I samme retning som flertallet i sistnevnte dom finner man også Agder lagmannsrettsdom 
av 23. mars 2007 (LA-2006-105609). Her ble det heller ikke ble lagt vekt på at dreneringen 
var utlevd, lagmannsretten uttalte at det ikke uten videre kunne legges til grunn at en 
drenering som har vart i 20 år må påregnes skiftes ut: ”Også svikt i drenering som har vart 
i over 20 år kan representere en mangel etter avhendingsloven § 3-9.”  
 
Det var også tale om en 21 år gammel drenering i Eidsivating lagmannrett dom av 30. 
januar 2008 (LE-2007-136645): 
 
”Det er ikke påregnelig at det foreligger relativt omfattende skjulte fuktskader i 
kjeller som følge av en drensfunksjon har sviktet lenge før nedre, erfaringsbaserte 
aldersgrense.” 
(…) 
”Utfra skadens avdekkende omfang, husets standard slik det fremsto i 
salgsoppgaver, takst og ved visning, pris, byggeår og de alminnelige gode 
grunnforhold man finner i Hamarområdet, kan lagmannsretten ikke se at drenssvikt 
og følgeskader lå innenfor det påregnelige.” 
 
Skal man trekke noen linjer fra de nevnte dommer, kan det være at det så lenge 
bygningskomponentene er i nedre sjikt av levetid, slik som 20-21 år gamle dreneringer, 
skal det mer til for å kunne fastslå at det foreligger en mangel. I motsetning til når 
dreneringen er eldre, jf. eksempelvis Gulating lagmannsrettdom av 1. desember 2006 (LG-
2006-49897) hvor det ble sagt at det ”ikke kan fremstå som upåregnelig at en drenering 
kan svikte etter 34 år.” 
 
Tendensene i praksis viser også at levetidsbetraktninger ikke alene kan være avgjørende for 
om det foreligger en mangel. Der retten kommer til at dreneringen representerer en mangel 
 42
til tross for at den isolert sett er utlevd i henhold til levetidstabellen, er det på grunn av at 
det er flere momenter som taler for at det foreligger en mangel i det konkrete tilfellet. 
Levetid på bygningskomponenter kan ”ikke i seg selv utelukke at det konstateres en 
vesentlig mangel etter avhendingsloven § 3-9 annet punktum”, jf. Borgarting lagmannsrett 
dom av 2. desember 2005 (LB-2004-55104). Andre momenter som for eksempel ”skadens 
avdekkende omfang, husets standard slik det fremsto i salgsoppgaver, takst og ved visning, 
pris, byggeår og de alminnelige gode grunnforhold” kan komme inn i vurderingen og 
innebære at forholdet er upåregnelig til tross for at dreneringen i prinsippet er utlevd, jf. 
Eidsivating lagmannsrett dom av 30. januar 2008 (LE-2007-136645). 
 
Dommene indikerer også at det kan være mindre påregnelig med utlevd drenering hvor 
klimaet innebærer liten ytre påvirkning. For eksempel kan det gjelde på østlandet i 
motsetning til andre deler av landet, hvor kanskje dreneringen er utsatt for store klima og – 
miljøpåkjenninger, jf. ovenfor, Borgarting lagmannsrettsdom av 2. desember 2005. Det 
samme syn ligger til grunn i Eidsivating lagmannsrett dom av 30. januar 2008 (LE-2007-
136645), som viser til ”de alminnelige gode grunnforhold man finner i Hamarområdet”. 
Dette er også i tråd med det Norges Byggforskningsinstitutt selv sier om 
levetidsbetraktningene, (se i punkt 2.3.2 ovenfor) nettopp det at levetidsintervallene er 
avhenging av faktorer som regn, vind, sol, frost, forurensning og bruk. 
  
Som vi skal se er levetidsbetraktningene et moment i vesentlighetsvurderingen etter § 3-9 
annet punktum også hva gjelder andre forhold enn dreneringen. 
 
I Gulating lagmannsrett av 22.juni 2005 (LG-2004-44013) var det påberopt en rekke 
mangler, det interessante og det som knytter seg til dette temaet i denne avhandlingen 
gjaldt sentralfyranlegget. Lagmannsretten uttalte:  
 
”Sentralfyranlegget er ca 25 år gammelt og har, slik lagmannsretten ser det, nådd 
sin maksimale levetid.” 
 43
”Objektivt sett kan ikke lagmannsretten se at lekkasje i et så gammelt anlegg 
representerer en relevant mangel ved at den er i vesentlig dårligere stand enn en 
kunne forvente.”  
 
Gulating lagmannsrettdom av 1. desember 2006 (LG-2006-49897) gjaldt et 30 år gammelt 
fyringsanlegg: 
 
”Basert på NBIs detaljblad som ble fremlagt under hovedforhandlingen, legger 
lagmannsretten til grunn at en fyrkjele har en forventet levetid på mellom 10 og 30 
år. Det må fremstå som høyst påregnelig at fyrkjelen på hvilket som helst tidspunkt 
ikke lenger ville fungere.”  
 
Noe av det samme ble sagt i Eidsivating lagmannsrett dom av 11. april 2005 (LE-2004-
25266) som gjaldt vannlekkasje på badegulv: 
 
”Det må etter lagmannsrettens oppfatning påregnes at feil kan oppstå i løpet av en 
20 års periode.” 
”Etter lagmannsretten oppfatning vil et baderom som ble fornyet for mer enn 20 år 
siden, ha begrenset levetid, og det må påregnes at det kan oppstå lekkasjer i gulv og 
at varmekablene blir defekte”. ”Dette er noe også Heisholt (kjøper), som har 
arbeidet i mange år i byggebransjen og som driver med eiendomsutvikling, må 
antas å være kjent med.”  
 
På bakgrunn av dette fant lagmannsretten at eiendommen ikke var i vesentlig dårligere 
stand enn det kjøper måtte regne med. 
 
I samme retning hva gjelder å anse bygningskomponenten utlevd gikk Borgarting 
lagmannsrettsdom av 9. mars 2005 (LB-2003-8912);  
 
 44
”badets tilstand måtte anses som påregnelig tatt i betraktning badets alder.” 
”Badet var mellom 20 og 25 år gammelt da kjøperne overtok huset og det var 
opplyst i taksten om at ”vites ikke tilstand på membran”.  
 
Retten kom til at opplysningen i taksten ikke kunne forstås som en positiv opplysning om 
at det faktisk var membran. Det var således ingen mangel i seg selv at det ikke forelå en 
membran.  
 
I Eidsivating lagmannsrett dom av 1. februar 2002 (LE- 2001-656) ble det derimot uttalt:  
 
”Når det gjelder lekkasjen på badet, er den samlede lagmannsrett enig i at dette 
ikke er et forhold som kjøperne hadde grunn til å regne med verken ut fra 
kjøpesummen eller forholdene ellers. Huset var relativt nytt og badet må ha 
fremstått, da som nå, som et pent og moderne flisbelagt bad.”  
(…) 
”Selv om Norsk Byggforskningsinstitutt opererer med antatt levealder på bad på 10 
til 20 år, finner lagmannsretten det ikke avgjørende for saken. Slik boligen og 
spesielt badet fremstod, hadde selgerne ikke grunn til å regne med at badegulvet 
lakk eller at det snart måtte gjøres noe vesentlig med badet for at det skulle fungere 
tilfredsstillende.”  
 
Det man kan si ut fra gjennomgangen av disse dommene er at forventbar levetid basert på 
levetidstabellen 700.320 ikke nødvendigvis er avgjørende for mangelsvurderingen. Men at 
det blir vist til levetidsbetraktningene i dommene gir en indikasjon på at de kan ha 
betydning og i alle fall være en veiledning i avgjørelsen om det foreligger en mangel eller 
ikke. Det er klart at en ved kjøp av brukte eiendommer må påregne at deler av boligen snart 
er utlevd i tråd med utgangspunktet om at alminnelig elde og slitasje som hovedsak ikke er 
en mangel etter § 3-9. Tendensene i dommene er videre at jo eldre en bygningskomponent 
er og jo lenger på levetidsskalaen den er kommet, desto nærmere er en å gi kjøper risikoen 
for det påberopte og således anse forholdet som påregnelig. 
 45
Tendensen er videre at hvor ting ikke kan vurderes visuelt av kjøper, for eksempel en 
drenering, legges det mindre vekt på objektive utgangspunkter i levetidstabellen, enn hvor 
synlige forhold ikke gir kjøper subjektive forventninger om lenger levetid.  
 
Advokat Bech laget et ”som den er” kakediagram i en artikkel i Juristkontakt nr 1/2001, 35. 
årgang.86 Kakediagrammet fremstiller mangelsituasjonen ved salg av brukt eiendom ”som 
den er”.87 Diagrammet inneholder alle negative forhold som kan ansees å være en mangel. 
Del A i diagrammet angir de negative forholdene som utgjør mangler i rettslig forstand. 
Del B angir manglene etter § 3-9. Del C angir mindre vesentlige skjulte feil, altså feil som 
er kjøpers risiko. 
 
Figur 4: 
 
 
Han sier at levetidsbetraktninger er det som faller under kakens del A som aldri kan bli 
mangel og at ”levetidsbetraktninger er noe en kjøper må iaktta”.88 
 
Ved salg av eiendom blir det ofte i boligsalgsrapporten ved salget også vist til 
levetidsbetraktningene. Enkelte verdi- og lånetakster som følger med salget inneholder 
levetidsbetraktninger nettopp basert på Byggforskserien byggforvaltnings blader, slik at 
under hver bygningsdel som er vurdert i tilstandsrapporten, er det gitt antatt levetid. For 
eksempel, i en verdi og lånetakst utarbeidet av Norges Takseringsforbund kan det under 
”Grunn og fundamenter” stå: ”Bygningen er fundamentert med støpt såle på antatt kultet 
grunn. Vedlikehold: Det er drenering fra 2004. Antatt normal levetid for drenering er 20-
                                                  
86
 Stig L. Bech, ”Brukt eiendom solgt ”som den er”-kaken”, Juristkontakt, årgang 35 nr 1(2001) s. 28-30 
87
 Bech (2001) s. 28 
88
 Bech (2001) s. 29 
 46
60 år.”89 Men selv uten at det foreligger spesielle angivelser om forventet levetid, sier 
Bech, må en kjøper ved kjøp av en brukt eiendom ta i betraktning at spesifikke 
bygningsdeler ikke varer evig. Han gir som eksempel at selv et bad med fliser på gulv og 
vegger, kan ikke forvente å ha full funksjonalitet i mer enn 10-20 år, derunder skal det 
meget til før et bad som er 20 år og har lekkasje, kan være et vesentlig avvik fra det 
forventede.90 
 
Det endelige svaret på om selger kan høres med at skjulte feil og mangler på ulike 
bygningskomponenter må anses som påregnelige etter § 3-9 annet punktum hvis tiden for 
anslått teknisk levetid er utløpt, er sammensatt. Levetidsbetraktningene er ment som 
anbefalinger for vedlikehold, og Norges Byggforskningsinstitutt presiserer at intervallene 
er usikre, blant annet i den forstand at bygningsdeler i mange tilfeller vil ha betydelig 
lenger levetid enn det som fremgår av tabellene. Byggforskningsinstituttet presiserer 
samtidig at intervallene som er gitt i bladene i hovedsak er retningsgivende for teknisk 
funksjonalitet. Samtidig er de avhengig av bruk, måten komponentene er bygd på og miljø. 
Forhold som for eksempel drenering blir oftere påvirket av andre ting enn normal slitasje. 
Ligger dreneringen i et utsatt miljø med mye regn og vær påkjenninger, kan det være mer 
påregnelig at den er utlevd i henhold til levetidstabellen. På samme måte kan dette gjelde 
for bad. Et bad som er konstruksjonsmessig riktig og for eksempel er lagt etter 
Våtromsnormen bør kanskje ha lengre levetid enn et bad lagt før Våtromsnormen kom. I 
tillegg kommer at levetidstabellene ikke er utarbeidet med sikte på å løse juridiske 
spørsmål om mangler. Dette taler for at man ikke automatisk kan si at feil og mangler på 
bygningskomponenter som etter standardene er å anse som teknisk utlevd, generelt regnes 
som påregnelige.91 Det er derimot klart at levetidsbetraktningene er relevante i 
påregnelighetsvurderingen. Men likevel, det synes riktig å si at de ikke er mer enn 
momenter. Dermed kan også andre relevante momenter som er av betydning ved 
mangelsvurderingen komme inn og påvirke utfallet.  
                                                  
89
 Eksempel hentet fra en reell verdi- og lånetakst. 
90
 Bech (2001) s. 29 
91
 Syrstad (2005) s. 93 
 47
Jeg er enig i advokat Bech når han sier at man selv uten at det foreligger spesielle 
angivelser om forventet levetid ved kjøpet, må en kjøper ved kjøp av en brukt eiendom ta i 
betraktning at spesifikke bygningsdeler ikke varer evig.92 Men at levetid er forhold som en 
kjøper under enhver omstendighet må ”iaktta” er ikke nødvendigvis helt rimelig.  
 
Det at en bygningsdel har overskredet teknisk levetid bør derfor ikke i seg selv være til 
hinder for at det foreligger en mangel, særlig ikke der det foreligger alvorlig 
funksjonssvikt, eller det er gitt opplysninger i salgsdokumentasjonen som gir forventninger 
som overstiger den forventede levetid, jf. ovenfor Eidsivating lagmannsrett dom av 1. 
februar 2002 (LE-2001-656); selv om badet som var over 12 år gammelt, objektivt sett var 
utlevd, forelå det en mangel, badet hadde tross alt ved salget fremstått som ”pent og 
moderne”. Det samme i Agder lagmannsrettsdom av 23. mars 2007 (LA-2006-
105609);”Det er følgelig ikke dreneringens alder eller alminnelig slitasje som er 
problemet, men at dreneringen er lagt på en måte som medførte funksjonssvikt. ” 
 
På samme måte gjelder det der det er gitt opplysninger om at huset er i god stand og huset 
er prissatt som det i taksten. Er det i tillegg ikke gitt særlig reduksjon på grunn av slitasje 
og elde i for eksempel verdi- og lånetaksten, kan ikke selger hevde at det er påregnelig at 
for eksempel hele taket må skiftes fordi det er teknisk utlevd.93  
 
At flere forhold og momenter kommer inn i vurderingen er også i tråd med det faktum at 
vurderingen for hva som er ”vesentlig” etter § 3-9 er konkret i hvert enkelt tilfelle. I tillegg 
er vurderingen i stor grad basert på de opplysninger som foreligger. En kan da ikke ukritisk 
ta hensyn til levetidsbetraktninger isolert sett, og av samme grunn heller ikke alltid gi de 
like mye vekt.  
 
Avslutningsvis kan det synes å være et poeng det mindretallet sier i Borgarting 
lagmannsretts dom av 2. desember 2005 (LB-2004-55104) om at levetidsbetraktinger kan 
                                                  
92
 Bech (2001) s. 29 
93
 Syrstad (2005) s. 93 
 48
gi en forutberegnelighet (se ovenfor). I første omgang er jeg enig med mindretallet i at det 
kan virke unyansert å ta utgangspunkt i levetidsbetraktningene uten forbehold for andre 
forhold, for eksempel automatisk si at en 20 år gammel drenering er utlevd. Likevel kunne 
det som mindretallet sier, hatt fordeler med seg: Det hadde ivaretatt et viktig hensyn som 
gjør seg gjeldene i saker vedrørende fast eiendom, nettopp det at en ved tolkning av 
avhendingsloven skal søke å finne frem til løsninger som hindrer rettstvister, jf. Rt. 2002 s. 
1425 (Bukkebodommen) og Rt. 2005 s.1281 (Baderomsdommen).94 Men denne 
forutberegneligheten ville likevel bryte med den skjønnsmessige konkrete og objektive 
helhetsvurderingen som skal foretas i hvert enkelt tilfelle.  
 
4.2.2 Levetidsbetraktningenes betydning ved ”prosentlæren” 
 
Betydningen av levetidsbetraktninger kan også komme inn ved vurderingen av om 
eiendommen er i vesentlig dårligere stand enn forventet ved den såkalte ”prosentlæren”. 
Etter prosentlæren må utbedringskostnaden være av en viss størrelse i forhold til 
kjøpesummen for at det skal kunne sies å foreligge en mangel. En nedjustert 
utbedringskostnad kan således i enkelte tilfeller innebære at ”prosentlæren” ikke oppfylles, 
slik at det ikke foreligger en mangel. Problemstillingen i dette punktet er derfor for det 
første om levetidsbetraktninger kan nedjustere utbedringskostnaden? For det andre, er det 
eventuelt mulig å sette opp en formel for en slik nedjustering av utbedringskostnaden basert 
på levetidsbetraktningene i byggforvaltningsbladene? 
 
Prosentlæren går kort fortalt ut på at eiendommen er i vesentlig dårligere stand dersom 
utbedringskostnaden er høy, sammenlignet med kjøpesummen. Det er uenighet i 
litteraturen hvilken betydning ”prosentlæren” har, og om utbedringskostnaden prosentvise 
forhold til kjøpesummen kan være avgjørende for vesentlighetsvurderingen.95 Prosentlæren 
er likevel noe som det ofte blir vist til i rettspraksis.  
                                                  
94
 Anderssen (2008) s. 22 
95
 Anderssen (2008) s. 185 
 49
Spørsmålet er således om ”prosentlæren” kan være avgjørende i en tvist om eiendommen er 
i vesentlig dårligere stand enn forventet? 
 
Anderssen sier at det er klart at prosentlæren kun er ett av flere relevante momenter ved 
vesentlighetsvurderingen, i en konkret sak vil de ha ulik vekt, sier han.96 Noe som også har 
støtte i praksis, jf. blant annet Rt. 2002 s. 1425 (Bukkebodommen) hvor det ble uttalt: 
”Men en slik kvantitativ betraktning har i seg selv liten betydning i vår sak; man må ut ifra 
de konkrete forholdene se på hva kjøperne hadde grunn til å regne med om boligens 
tilstand.” 
 
Bergsåker sier at prosentlæren kan gi veiledning for vesentlighetsvurderingen. Han sier 
prosentlæren ikke nødvendigvis er avgjørende, og viser således til at urovekkende 
opplysninger i salgsoppgave, takst med videre kan føre til annet resultat. 97 At prosentlæren 
kun er ett av flere momenter er også i tråd med at mangelsvurderingen etter § 3-9 annet 
punktum er en objektiv og konkret skjønnsmessig vurdering. Hovedproblemstillingen 
vedrørende om en bolig har mangel, er jo hva en kjøper har grunn til å forvente ut fra 
kjøpesummen og forholdene ellers. En matematisk modell kan da vanskelig alene fastslå 
om det foreligger brudd på kjøpers forventninger. 
 
Hvor stor del av kjøpesummen må utbedringskostnadene utgjøre for å kunne sies å være 
vesentlig? Rettspraksis har lagt seg på en grense hvor utbedringskostnader på ca 3-4 % av 
kjøpesummen eller mer er kvantitativt tilstrekkelig til at vesentlighetskravet er oppfylt.98 
 
Det er likevel flere hensyn som gjør seg gjeldene mot denne prosentgrense vurderingen.99 
Det faller utenfor denne oppgavens tema å gå nærmere inn på dette.  
                                                  
96
 Anderssen (2008) s. 186 
97
 Bergsåker (2003) s. 178 
98
 Bergsåker (2003) s. 178 
99
 Anderssen (2002) s. 69 flg. 
 50
For å holde fokus på tema skal det i det følgende sees på hvordan levetidsbetraktningene 
teoretisk sett kan komme inn og nedjustere utbedringskostnaden. Det enkleste er å illustrere 
dette ved et eksempel: 
 
Ta for eksempel et 10 år gammelt bad. Kjøper reklamerer på lekkasje på gulv i våtrom. 
Gulvet er lagt med keramiske fliser på påstøp og har underliggende membran med antatt 
levetid på 20-30 år.100 Ser en på levetiden isolert sett har kjøper når han overtar 
eiendommen grunn til å forvente en bad som har minst 50 % av levetiden igjen (hvis en 
bare tar utgangspunk i nedre sjikt av levetid). 50 % av levetiden er dog isolert sett utlevd. 
Koster det 100 000 kroner å ubedre den påberopte mangelen, blir spørsmålet om 
utbedringskostnaden skal settes til 100 000 kroner eller 50 000 kroner (50 % av 100 000 
kroner)? Blir svaret 50 000 kroner, og kjøpesummen var på 2 millioner kroner, er i 
utgangspunktet ikke vesentlighetskriteriet etter prosentlæren oppfylt 
(50.000/2mill*100=2,5 %). Utbedringskostnaden er da på kun 2,5 % av kjøpesummen, og 
det representerer ikke en mangel etter prosentlæren.101 
 
Spørsmålet er relevant fordi det ved reparasjoner av en eiendom ikke er mulig å bruke 
brukte deler. Utbedringen vil da føre til en bedre tilstand enn kjøper hadde berettiget 
forventning om da han kjøpte eiendommen.102 
 
Det er viktig å holde hvordan mangelvurderingen skal foretas adskilt fra standardheving 
når det er konstatert mangel. Hvor det foretas en utbedring til en bedre standard enn hva 
kjøper hadde grunn til å vente, skal det foretas fradrag for standardhevning, jf. 
prisavslagsbestemmelsen § 4-12. Her kommer også levetidsbetraktningene inn. Jeg går 
ikke nærmere inn på dette, da mangelsbeføyelsene er noe som faller utenfor oppgavens 
tema. 
                                                  
100
 Jf. 700.320 
101
 ”Formel”:  
102
 Anderssen (2008) s. 187 
 51
Anderssen sier at siden prosentlæren tillegges såpass mye vekt som den gjør i praksis er det 
prinsipielt riktig å gjøre fradrag for forventbar stand. Denne problemstilling er likevel bare 
i beskjeden grad behandlet i praksis. Det må imidlertid være riktig å bygge på det 
nedjusterte beløpet sier Anderssen.103 Hans syn får likevel ikke støtte i en tingretts dom av 
nyere dato, jf. Oslo tingretts dom av 7. mars 2008 (TOSLO-2007-157198). Hva gjelder det 
å bygge på det nedjusterte utbedringsbeløpet sier tingretten: 
 
”Retten finner ikke at dette innebærer en riktig juridisk forståelse av 
problemstillingen. I denne saken er det utvilsomt at hele taket må skiftes. Det 
innebærer at kjøperne er nødt til å erlegge et beløp som tilsvarer hele 
utbedringsomkostningen. Selv om det skal gjøres fradrag for standardheving i 
erstatningen, må det, etter rettens oppfatning, ved vesentlighetsvurderingen ses hen 
til det fulle beløp som utbedringen vil koste.” 
 
Tingretten bygde på den faktiske utbedringskostnaden og kom etter en totalvurdering til at 
det forelå en vesentlig mangel etter § 3-9 annet punktum. 
 
Gjennom det lille av praksis som finnes skal jeg forsøke å se på hvilken betydning 
levetidsbetraktningene kan ha ved prosentlæren. I hvilken grad blir det faktisk bygget på 
det nedjusterte beløpet i praksis? 
 
I Oslo tingretts dom av 20. april 2006 (TOSLO-2006-016771) ble det foretatt fradrag for 
standardforbedring. Kjøper av en leilighet krevet prisavslag og erstatning etter 
avhendingsloven fordi badet, som var 10 år gammelt ved overdragelsen, ikke var tett. 
Leiligheten var solgt « as is ». Retten kom til at selger hadde oppfylt sin opplysningsplikt 
etter avhendingsloven § 3-7. Retten kom også til at utbedringskostnadene etter fradrag for 
standardforbedring utgjorde 3,3 % av kjøpesummen og at eiendommen etter en 
helhetsvurdering ikke var i vesentlig dårligere stand enn kjøper kunne forvente.  
                                                  
103
 Anderssen (2008) s. 187 
 52
Motsatt i Midhordland tingsretts dom av 14. juni 2006 (TMIHO-2005-125627): 
 
”Saksøkte har påberopt at det må gjøres et fradrag for standardforbedring av pipen 
før man foretar sammenlikning av utbedringskostnadene med kjøpesummen. Det er 
anført at det skal gjøres fradrag ned mot 0 kroner, ut ifra en betraktning om 
forholdet mellom alderen på pipen på kjøpetidspunktet og forventet levetid. 
Slik retten ser det, er det standardhevning ved utbedring som overstiger de 
nødvendige utbedringskostnadene som skal trekkes fra. I og med at utgiftene er 
nødvendige for å få en forskriftsmessig pipe, kan retten ikke se at det er grunnlag 
for å foreta en reduksjon i beløpet ut ifra betraktninger om standardhevning.” 
 
Det foreligger noen uttalelser omkring spørsmålet fra Forsikringsskadenemnda (FSN). FSN 
avgir uttalelser i konkrete saker hva gjelder forståelsen av forsikringsvilkår og lovgivning. 
Uttalelsene er kun rådgivende, men de følges som regel av forsikringsselskaper.104 105 
 
I Forsikringsskadenemndas uttalelse av 24. oktober 2005 (FSN-5838) var det tale om 
lekkasje fra tak på en garasje bygd i 1981. Boligen ble kjøpt i 2002. Utbedringskostnadene 
representerte mer en 5 % av kjøpesummen, noe som etter sikker praksis regnes som mangel 
etter § 3-9. Fra uttalelsen:  
 
                                                  
104
 Har for eksempel selger tegnet eierskifteforsikring og kjøper reklamerer til eierskifteforsikringsselskapet, 
og får avslag på sitt krav, kan han klage avslaget inn til nemnda. Uttalelsen fra nemnda er likevel bare 
rådgivende. Vil ikke selskapet følge nemndas uttalelse i en sak, må det i midlertidig varsle om dette innen 45 
dager etter uttalelsen. Blir ikke nemnda varslet, er selskapet bundet av uttalelsen. 
(http://www.forsikringsklagekontoret.no/dllvis5.asp?id=1584)  
 
105
 Eierskifteforsikring er selgerens forsikring og noe han tegner ved salget av eiendommen. Den dekker 
selgerens ansvar ovenfor kjøperen etter avhendingsloven. Det er ikke en tingskadeforsikring, det er ikke 
eiendommen som er forsikret. Fordelen med en slik forsikring er at kjøper har en solvensgaranti dersom han 
her et berretiget krav ovenfor selger. 
(http://forbrukerportalen.no/Publikasjoner/1023824302.54/1023875686.11)  
 53
”Selskapet hevdet at det ved vesentlighetsvurderingen skulle gjøres fradrag for den 
standardheving som utbedringen representerte i forhold til et 20 år gammelt tak. 
Nemnda deler ikke denne oppfatning. Det er ikke noe i saken som tilsier at garasje 
taket ikke skulle være tett.”  
 
Altså selv om det var påberopt at det skulle gjøres fradrag for standardheving, ble det ikke 
gjort under behandlingen i Forsikringsskadenemnda.  
 
Det samme i Forsikringsskadenemndas uttalelse av 4.desember 2006 (FSN-6432). 
Angjeldende bolig var fra 1975, og det var blant annet reklamert på en 30 år gammel 
parkett. Selskapet som representerte selger påberopte at det måtte gjøres fradrag i  
utbedringskostnaden grunnet alder, slik at selv om utbedringskostnaden var på 4,3 % av 
kjøpesummen forelå det ingen mangel. Nemnda kom likevel til at det forelå en vesentlig 
mangel. 
 
Selv om det teoretisk sett kan synes hensiktsmessig å gjøre fradrag i utbedringskostnadene 
ved hjelp av objektive levetidsbetraktninger, er ikke det en ordning som følges i praksis i 
særlig stor grad. Selv i Forsikringsskadenemndas praksis er det vanskelig å finne eksempler 
på at det er foretatt standardhevning, og i de få tilfeller det er påberopt er det heller ikke tatt 
til følge.  
 
Prosentlæren er som sagt bare ett av flere relevante momenter i en sammensatt 
helhetsvurdering for å gi svar på hva en kjøper har grunn til å forvente ut fra kjøpesummen 
og forholdene ellers. Siden prosentlæren alene ikke bør ha stor betydning i en sak, kunne 
det indikere at nedjustering ikke er særlig praktisk. Om utbedringskostnaden er nedjustert 
eller ikke, vil mest sannsynlig ikke ha mye å si i den totale bedømmelsen uansett.  
I de tilfellene i praksis hvor prosentlæren har vært et viktig moment i 
vesentlighetsvurderingen, og i de tilfeller hvor det legges avgjørende vekt på prosentlæren, 
kan det stilles spørsmål om det er rimelig å nedjustere dette beløpet? 
 
 54
I teorien kan det kanskje være mest riktig å gjøre fradrag når prosentlæren er avgjørende i 
en mangel sak, siden utbedringen vil føre til en bedre tilstand enn kjøper hadde berretiget 
forventning om.106 Ut fra en rimelighetsbetraktning kan det likevel ikke ansees helt heldig: 
Det kan virke som en urimelig belastning for kjøper, siden det faktisk ikke er mulig å bruke 
brukte deler når det skal utbedres på en eiendom. Slik sett burde det kanskje ved 
vesentlighetsvurderingen bli sett hen til det fulle beløp utbedringen vil koste.107  
 
Hva gjelder formelen for denne utbedringskostnads nedjustering, vil levetidsbetraktningene 
i 700.320 i alle tilfelle bidra til å gi en forutberegnelighet på hvordan denne formelen skal 
se ut. (Se note 92 med formel ovenfor). Levetidsbetraktningenes betydning i prosentlæren 
kan likevel ikke ansees å være stor i det praktiske liv.  
 
4.2.3 God byggeskikk 
 
Under dette punkt skal det sees på hvilken betydning det kan ha for mangelvurderingen 
etter § 3-9 annet punktum at eiendommen er ført opp i samsvar med byggeskikken på 
oppføringstidspunktet, men at denne byggeskikken har blitt endret når kjøper påberoper seg 
en mangel? Hvilken betydning kan det få hvis det seinere viser seg at den tidligere 
byggeskikken ikke var god nok? I forlengelsen av det, hvem er den nærmeste til å bære 
risikoen for vidtgående svakheter som følge av byggeskikken? 
 
Bygge-, utførelses eller konstruksjonsfeil utgjør i utgangspunktet en mangel. Men dette kan 
ikke gjelde enhver feil. I det følgende skal det sees på hvilken standard som kan settes i 
form av hvor langt en kjøper kan møtes med at byggeskikken tilbake i tid innebærer en 
mangel. 
 
                                                  
106
 Anderssen (2008) s. 187 
107
 Oslo tingretts dom av 7. mars 2008 (TOSLO-2007-157198), se ovenfor på s. 51  
 55
Rt. 1968 s. 783 gjaldt spørsmål om en byggmester kunne bli erstatningsansvarlig for 
soppskader i en ytterkledning. Selv om forholdet ikke gjelder mangel ved av salg eiendom 
som sådan, kan det være interessant å se på utfallet. Den ankende part uttalte: 
 
…”dette er noe bygningskyndige forstår i dag, men man kjente ikke til det i 1955. 
Og setter man seg tilbake til dette år, kan man etter Rønningens redegjørelse bare 
konstatere at huset er bygget med vindusåpninger, vannstokk, utkledning og papp 
overensstemmende med tradisjonelle byggeskikker, lærebøker, norske standarder 
og byggeforskrifter fra den tid.”   
 
Byggherren fikk ikke medhold i erstatningskravet. Etter de sakkyndige uttalelser for 
Høyesterett ble det lagt vekt på at huset var oppført etter en metode som på byggetiden var 
vanlig, og som den gang ble ansett å være forsvarlig. Fra dommen hitsettes: 
 
...”jeg sikter da først og fremst til den sakkyndige byggmester Rønningens 
uttalelse. Jeg må med ham legge til grunn at huset er bygget etter den kjennskap 
byggmestre på den tiden hadde til den hustype, og at det ikke kan bebreides Stensen 
som uaktsom at han fulgte en byggemetode som ikke skilte seg fra den alminnelige i 
faget.” 
 
Førstvoterende uttalte videre:  
 
”etter min mening må man legge til grunn at Stensen har forpliktet seg til å oppføre 
et hus etter de regler som da gjaldt og med den byggeskikk som man da anså som 
forsvarlig, og jeg finner ikke grunnlag for å anta at han ovenfor byggherrene skulle 
ha pådratt seg et vidtgående ansvar for den skadeutvikling som har funnet sted.” 
 
Ut fra dommen kan det synes som at det er byggemetoden fra byggeåret som er det 
relevante. I tillegg at det er kjøper som må ta risikoen dersom det skjer en skadeutvikling 
 56
på bakgrunn av en byggeskikk som ikke lenger gjelder, men som den gang huset ble bygget 
ble ansett forsvarlig.  
 
Høyesterettsdommen drøfter aktsomhetsstandarden ved erstatningsansvar ovenfor 
byggherren, og ikke hva som gjelder ved en objektiv mangelsvurdering. Det kan derfor 
vanskelig konkluderes ut fra denne dommen. For å forsøke å finne svaret på om en kjøper 
kan høres med at bygge og utførelsesmåten ikke holder mål, og hvilken standard som 
eventuelt skal settes, bør man derfor gå til rettspraksis på avhendingsrettens område. 
 
Borgarting lagmannsrett dom av 8. september 1998 (LB-1997-3251) la vekt på 
byggeskikken i mangelsvurderingen og uttalte: 
 
”Forholdet representerer et så vidt markert avvik i forhold til normal og god 
byggeskikk at det må sies å representere en mangel.” 
 
Gulating lagmannsrett dom av 29. september 2000 (LG-1999-1449) la også særlig vekt på 
momentet byggeskikk:  
 
”Et annet sentralt moment er den byggeskikk som ble benyttet på den tid da boligen 
ble oppført. Også på dette punkt er saken mindre godt opplyst. Lagmannsretten kan 
ikke finne det sannsynliggjort at boligen er i strid med vanlig god byggeskikk i 1939 
og 1949.”  
 
Tilsvarende i Agder lagmannsrett dom av 4. juni 1999 (LA-1998-400):  
 
”Lagmannretten legger til grunn at arbeidet er utført i overensstemmelse med 
datidens byggeskikk, og finner at dette er noe man kan regne med når man kjøper 
en nesten 20 år gammel bolig”.  
 
 57
Tendensen i lagmannsrettspraksis hva gjelder avhendingsloven er at hvis eiendommen er 
bygget i samsvar med datidens byggeskikk, skal det mer til for at det foreligger en 
vesentlig mangel.108 Motsatt, er ikke eiendommen bygget i samsvar med god byggeskikk, 
vil det kunne være et viktig moment som innebærer at eiendommen er i vesentlig dårligere 
stand. Frostatings lagmannsretts dom av 15. august 1995 (RG-1996-435) kan likevel gi en 
indikasjon på at det ikke nødvendigvis er slik at brudd på byggeskikken alltid er et viktig 
moment ved vesentlighetsvurderingen. Feil hva gjaldt badet ble ikke ansett som en mangel, 
dette til tross for at det ble ”avdekket at det den gang ble gjort feil”. Lekkasjen på badet 
skyldtes en ”konstruksjonsfeil tilbake til da det ble bygget.”  Likevel ble ikke kjøper 
tilkjent erstatning. Det ble vist til at det var påregnelig med skjulte feil, i tillegg ble det 
vektlagt at det var gitt stort fratrekk for slitasje og elde i takstrapporten. Brudd på 
byggeskikken var ikke her det relevante moment, i stedet ble det lagt vekt på andre 
momenter som talte mot kjøper etter vesentlighetsvurderingen. Hva en kjøper kan forvente 
vurderes jo ut fra flere forhold. Foreligger det informasjon om at byggeskikken ikke er 
fulgt, eller det er gitt stort fradrag for slitasje og elde eller det er gitt en rekke andre 
risikoopplysninger, er det klart betydningen av byggeskikken ikke nødvendigvis er 
viktigere enn andre momenter. I tråd med den objektive helhetsvurderingen kan det da 
innebære at det ikke foreligger mangel til tross for at byggeskikken er brutt. 
 
Omvendt i tilfeller hvor det er bygget etter byggeskikken. Foreligger det ikke 
omstendigheter som gir grunn til andre forventninger enn at eiendommen er oppført etter 
standard byggeskikk på oppføringstidspunktet, jf. Borgarting lagmannsrett dom av 5. mars 
2008 (LB-2007-120680) foreligger det vanskelig en mangel. Her var det tale om dårlig 
isolasjon som førte til kondens og dermed fukt og råte.  Isolasjonen var ”standard 
byggeskikk i 1962”, de hadde heller ”ikke grunn til å forvente annet enn at huset var 
oppført i samsvar med det som var vanlig byggeskikk i 1962.”  
 
                                                  
108
 Anderssen (2002) s. 54 
 58
Det som også var interessant i denne dommen var at rommene med dårlig isolasjon faktisk 
hadde blitt ombygget i 1996. Dette var således ikke kjøper klar over, og lagmannsretten 
vurderte derfor forholdet ut fra at det hadde vært bygget i 1962, men uttalte likevel at 
”metoden var ikke var helt uvanlig på 1990-tallet”. Siden kjøperne ikke var kjent ”med at 
disse rommene var blitt ombygget i 1996” hadde de heller ”ikke grunn til å forvente annet 
enn at huset var oppført i samsvar med det som var vanlig byggeskikk i 1962.” Siden 
kjøperens forventninger ikke dekket mer enn byggeskikken tilbake til 1962, forelå det ikke 
en mangel. Det var altså kjøperens aksepterte forventninger ved kjøpet som ble lagt til 
grunn. Det var uten betydning at de senere arbeider i 1996 kanskje faktisk var i strid med 
byggeskikken på det tidspunkt arbeidet på bygningsdelen i realiteten ble utført. Dette er 
også i tråd med at hvor det ikke foreligger opplysninger i kontrakten eller 
salgsdokumentene om boligens alder må man anta at bygningsdelen er fra bygningsåret. 
Eksempelvis Hålogaland lagmannretts dom av 30. mai 2005 (LH-2004-25405); ”det dreier 
seg om en 50 år gammel bolig som i utgangspunktet må forventes å være bygd etter 
datidens normer og krav. Det er ikke gitt noen opplysninger i andre salgsdokumenter eller 
av selgerne som tilsier at boligen var etterisolert”. Selv om det i denne saken var gitt 
opplysninger om at det forlå ”god varmeisoleringsevne”, ga ikke det forventninger lenger 
enn til at den var bygget i normal stand i 1950. 
 
Ut i fra de dommene som er nevnt, må det oppsummert kunne sies at så lenge forholdet er i 
samsvar med datidens byggeskikk, foreligger det i utgangspunktet ingen mangel, og kjøper 
må bære risikoen. Annerledes kan det stille seg hvor det foreligger andre konkrete 
omstendigheter i saken som påvirker kjøpers forventninger, jf. for eksempel ovenfor nevnte 
Frostatings lagmannsretts dom av 15. august 1995 (RG-1996-435). At kjøper må bære 
risikoen må gjelde selv om det senere skulle vise seg at byggeskikken ikke holder mål, og 
det er kommet bedre metoder i bruk. Synspunktet er også lagt til grunn i litteraturen. 
Bergsåker sier at standarden må måles etter byggeskikken eller byggeforskriftene da huset 
ble bygget. Senere endringer i byggeskikk eller byggeforskriftene er i utgangspunktet uten 
 59
betydning.109 Lilleholt sier noe av det samme ved å gi som eksempel at en forbruker som 
må reparere veggkledning eller tak etter noen år, ikke kan vise til at en senere har tatt i bruk 
bedre metoder, og viser således til Rt. 1968 s. 783.110 
 
I forlengelsen av dette kan en stille spørsmål om det er rimelig å gi kjøper risikoen for 
enhver vidtgående svakhet som følger av datidens byggeskikk?  
 
Det kan ha gode grunner for seg å la kjøper ta risikoen for en byggeskikk som en gang i 
tiden ble ansett forsvarlig, men som med årene viser seg å ikke holde mål. Hvis selger 
skulle stå ansvarlig for endringer i byggebransjen som kanskje endrer syn på byggeskikken, 
og tilsvarende bli ansvarlig for svakheter som tidligere byggeskikk viser seg å inneholde, 
ville det kunne gi en dårlig balanse mellom kjøper og selger. Det er jo tross alt som, Krüger 
sier, slik at kjøp av fast eiendom omfatter kjøp av risiko.111 Kjøper må derfor regne med og 
måtte bære risikoen for en del av de skjulte feil og mangler som dukker opp på grunn av 
byggeteknikken tilbake i tid. Skal man trekke en grense for hvor langt denne risikoen kan 
strekke seg, er utgangspunktet etter § 3-9 annet punktum at det må foreligge innenfor det 
vesentlige. Tilsvarende, misforholdet mellom boligens tilstand og det kjøper kunne regne 
med må være ”utvilsomt”, for at det kan sies å foreligge en mangel.112  
 
I Borgarting lagmannsrett dom av 24. september 2007 (LB-2006-84123) fikk byggeskikken 
tilbake i tid svært vidtgående følger for kjøperen. Likevel ble det sagt at kjøperen hadde 
risikoen for svakhetene i kjelleren, og fremtidige konsekvenser av disse. Det var tale om 
rotteangrep som stod i sammenheng med bygningstekniske svakheter i en utilgjengelig og 
ikke inspisert krypkjeller. Det ble sagt: ”Huset er oppført i 1965, og kjøperne hadde ingen 
foranledning til å vente annet enn at det var oppført etter datidens regelverk og 
                                                  
109
 Bergsåker (2003) s. 166 
110
 Lilleholt (2001) s. 129-130 
111
 Krüger (1999) s. 249 
112
 Ot.prp. nr 66 (1990-1991) s. 92 
 60
byggeskikk.” Det var videre ingen holdepunkter for å anta at ”ringmuren rundt 
krypkjelleren ikke har vært oppført på forskriftsmessig måte.”  
 
Selv om det var bygget etter datidens byggeskikk ble det stilt spørsmål om det at rotter fikk 
adgang til huset på grunn av måten det var blitt bygget på, var noe kjøper måtte ansees som 
påregnelig. Lagmannsretten uttalte: ”Spørsmålet blir derfor om denne forenklete adgangen 
innebærer et utvilsomt misforhold mellom husets tilstand og hva kjøperne hadde grunn til å 
regne med.” Under tvil kom lagmannsretten til at det ikke forelå et slikt misforhold. 
Kjøpernes risiko måtte også omfatte ”de bygningsmessige svakhetene i krypkjelleren”. På 
den annen side så gikk det ni år fra utførelsen, og tre og et halvt år fra overtagelsen av 
huset, til rotteangrepene manifesterte seg, noe som ga en rimelig grunn til å gi kjøper, og 
ikke selger risikoen.  
 
Saken er anket, og er godtatt fremmet til behandling i Høyesterett, jf. Høyesteretts 
kjæremålsutvalgs beslutning av 25. januar 2008 (HR-2008-32-U). Det kan bli interessant å 
se på utfallet og om Høyesterett kommer til det samme hva gjelder risikospørsmålet for de 
vidtgående følgende, som lagmannsretten. Det kan uansett synes rimelig å si at det er 
lettere å gi kjøper risikoen for vidtgående følger av en byggeskikk som ikke holder mål, 
hvor byggeskikken er mange år gammel. Særlig må det gjelde der svakheter viser seg etter 
såpass lang tid som i foregående sak og i et omfang som etter min mening kjøper er 
nærmere til å bære risikoen for enn selger.  
 
 
 
 
 
 61
5 Avsluttende bemerkninger 
 
Oppgavens fremstilling har gitt en praktisk gjennomgang, hvor problemstillinger er stilt og 
praksis belyst. Temaet var hvilken betydning ikke-bindende normer har ved 
mangelsvurderingen. Lagmannsrettsavgjørelser har vært en rettesnor i denne 
fremstillingen. Både for å gi sentrale og praktiske problemstillinger på området, og for si 
noe om hvilken betydning de ikke-bindende normene har.  
 
Mangelsvurderingen er et tvistespørsmål ved en rekke boligkjøp. Det spennende med 
mangelsvurderingen er at det er en vurdering kombinert av avtaletolkning, positive kriterier 
som loven stiller opp, samt en skjønnsmessig objektiv helhetsvurdering basert på konkrete 
omstendigheter i det enkelte tilfelle. Dette innebærer at mangelsvurderingen kan bli svært 
forskjellig fra sak til sak. Likevel er det en del momenter som praksis har fremholdt som 
sentrale og som er relevante i vurderingen om hva en kjøper kan regne med. Det kan være 
momenter som pris, opplysninger gitt ved salget, om det er tale om nybygg, feilens art, 
alder på boligen og om byggeskikken er overholdt ol. I denne fremstilling har det særlig 
blitt sett på de to sistnevnte momenter. Selv om både levetidsbetraktninger og god 
byggeskikk er relevante momenter og noe som kan være av betydning i 
mangelsvurderingen har gjennomgangen ovenfor vist at dette ikke er noen form for 
automatikk. Momentene trekker i ulike retninger alt ettersom hvilke andre konkrete 
omstendigheter ved salget som påvirker kjøperens forventninger i den ene eller andre 
retningen. Selv om byggeskikken tilbake i tid ikke er oppfylt, eller en bygningskomponent 
anses utlevd, er det ikke gitt at det foreligger en mangel.  
 
Hva gjelder levetidsbetraktningene i byggforvaltningsblad 700.320 kan de være 
retningsgivende når det skal vurderes om en bygningskomponent er utlevd eller ikke. Men 
tatt i betraktning hva Byggforsk selv sier om levetidsbetraktningene, skal man ikke ta 
hensyn til de helt ukritisk. Gjennom dommene som er illustrert kan man si at de er 
relevante i påregnelighetsvurderingen, men i en sammensatt helhetsvurdering er de ikke 
nødvendigvis avgjørende.  
 62
Hva gjelder byggeskikken er tendensen at lagmannsretten legger avgjørende vekt på om 
byggskikken tilbake i tid er tilfredsstilt eller ikke. Utgangspunktet er at det skal en del til 
for å si at det foreligger en mangel hvor boligen tilfredsstiller byggeskikken tilbake i tid, i 
motsetning til der den ikke gjør det. 
 
I forhold til byggeskikk og levetidsbetraktinger er de øvrige ikke-bindende normene av en 
litt annen karakter. Normene som i stor grad fungerer som retningslinjer, preaksepterte 
løsninger og anbefalinger om hvordan deler av en bolig bør bygges, kan man i stor grad si 
er avtalebaserte forventninger. Dette er ikke momenter som har en naturlig plass ved 
mangelsvurderingen som sådan. En kan ikke forvente at boligen man kjøper tilfredsstiller 
de nevnte normer med mindre det kommer klart frem av kontraktsforholdet at disse er 
fulgt. Er det derimot avtalt at normene er fulgt kan det foreligge en mangel der det viser seg 
å ikke være tilfellet. Brudd på avtalen er i utgangspunktet en mangel etter avhendingsloven. 
Den nedre grense må sies å gå ved et ”nobody is perfect” prinsipp, bagatellmessige 
mangler er under enhver omstendighet ikke en mangel.113 Men avvik fra en avtalt kvalitet 
kan innebære en mangel etter § 3-1 første ledd. Innenfor ”as is” kjøp kan det også innebære 
en mangel ved brudd på avtalt kvalitet. Men denne kvaliteten må være vesentlig dårligere 
enn kjøperen hadde grunn til å regne med ut fra prisen og forholdene ellers. På samme måte 
kan uriktige opplysninger omkring normene etter § 3-8 være en mangel både innenfor og 
utenfor ”as is”, hvis innvirkningskriteriet er oppfylt.  
 
Avslutningsvis kan en sammenfatte betydningen av avhandlingens ikke-bindende normer 
ved å si at normene god byggeskikk samt levetidsbetraktningene i byggforvaltningsbladene 
kan komme inn som momenter i vurderingen hva kjøper kan forvente ut fra kjøpesummen 
og forholdene ellers. De anbefalte byggetekniske normene derimot er ikke momenter i den 
grad, men snarere et kvalitetskrav basert på den konkrete avtalen.  
 
                                                  
113
 Martinussen (2007) s. 108 
 63
Skal man si noe om utviklingstendensene hva gjelder saker vedrørende fast eiendom gir 
omfanget av dommer i alle fall ikke belegg for å si at utviklingen av antall tvister er blitt 
eller kommer til å bli mindre med årene. Forbrukerrådet synes dette er en urovekkende 
tendens og ønsker å gjøre boligomsetningen tryggere ved å innføre obligatorisk utfyllende 
boligsalgsrapporter. Herigjennom håper forbrukerrådet at selger, i avhendingsloven, skal 
pålegges en ufravikelig plikt til å fremlegge en grundig teknisk tilstandsvurdering før salget 
av boligen.114 Det kan tenkes at dette er et tiltak som kan bidra til å redusere tvistenivået. 
Særlig siden tvister ofte er et resultat av at kjøper har høyere forventninger til eiendommen 
enn det han reelt sett bør ha, eller både selger og kjøper er i villfarelse om eiendommens 
faktiske tilstand. En boligsalgsrapport som gir grundig innsyn i boligens alder, byggeskikk, 
tilstand og hvordan de forskjellige bygningsdelene er bygget, kunne kanskje minket 
forventningene hos kjøperen og samtidig hevet terskelen for hva man som kjøper anser som 
mangel. Om dette i praksis lar seg gjøre, og om en slik utfyllende boligsalgsrapport vil ha 
noen reell innvirkning på tvistenivået får bli en annen historie. 
 
 
 
 
 
 
 
 
 
 
                                                  
114
 http://forbrukerportalen.no/Artikler/policy/tryggere_omsetning_av_boliger_i_forbrukeravtaleforhold 
 
 64
6 KILDEHENVISNINGER 
 
Lovregister:  
 
Lov om avhending av fast eiendom av 3. juli 1992 nr. 93 (avhendingsloven) 
Plan og bygningsloven av 14. juni 1985 nr. 77 (pbl) 
Lov om avtalar med forbrukar om oppføring av ny bustad med mer av 13. juni 1997 nr 43 
(Bustadoppføringsloven) 
Lov om håndverkertjenester med mer for forbrukeren av 16. juni 1989 nr 63 
(Håndverkertjenesteloven) 
 
Forskrift: 
 
Forskrift om krav til byggverk og produkter til byggverk av 22. januar 1997 nr. 33.(TEK) 
 
Domsregister: 
 
Rt. 1968 s. 783 
Rt. 1998 s. 774 
Rt. 2002 s.1425 (Bukkebodommen) 
Rt. 2003 s. 612 (Arealsviktdommen) 
Rt. 2005 s. 1282 (Baderomsdommen) 
Rt. 2007 s. 1587 
Høyesteretts kjæremålsutvalgs beslutning av 25. januar 2008 (HR-2008-32-U) 
 
Agder lagmannsrett dom av 4. mai 1999 (LA-1998-1251) 
Agder lagmannsrett dom av 4. juni 1999 (LA-1998-400) 
Agder lagmannsrett dom av 23. mars 2007 (LA-2006-105609) 
 
Borgarting lagmannsrett dom av 8. september 1998 (LB-1997-3251) 
 65
Borgarting lagmannsrett dom av 15. mai 2003 (LB-2002-02262) 
Borgarting lagmannsrett dom av 30. juni 2004 (LB-2004-10723) 
Borgarting lagmannsrett dom av 9. mars 2005 (LB-2003-8912) 
Borgarting lagmannsrett dom av 2. desember 2005 (LB-2004-55104) 
Borgarting lagmannsrett dom av 13. august 2007 (LB-2006-075433)   
Borgarting lagmannsrett dom av 4. desember 2007 (LB-2006-108304) 
Borgarting lagmannsrett dom av 24. september 2007 (LB-2006-84123) 
Borgarting lagmannsrett dom av 5. mars 2008 (LB-2007-120680) 
Borgarting lagmannsrett dom av 10. mars 2008 (LB-2007-110904) 
 
Eidsivating lagmannsrett dom av 1. februar 2002 (LE 2001-656) 
Eidsivating lagmannsrett dom av 11. april 2005 (LE-2004-25266) 
Eidsivating lagmannsrett dom av 4. april 2007 (LE-2006-180041) 
Eidsivating lagmannrett dom av 30. januar 2008 (LE-2007-136645) 
 
Frostatings lagmannsrett dom av 15. august 1995 (RG-1996-435) 
Frostatings lagmannrett dom av 19. mai 2006 (LF-2005-185950) 
 
Gulating lagmannsrett dom av 11. mai 2000 (LG - 1999-1272) 
Gulating lagmannsrett dom av 29. september 2000 (LG-1999-1449) 
Gulating lagmannsrett dom av 22. juni 2005 (LG-2004-44013) 
Gulating lagmannsrett dom av 1. desember 2006 (LG-2006-49897) 
 
Hålogaland lagmannrett dom av 30. mai 2005 (LH-2004-25405) 
 
Midhordland tingretts dom av 14. juni 2006 (TMIHO-2005-125627) 
Oslo tingretts dom av 20. april 2006 (TOSLO-2006-016771) 
Oslo tingretts dom av 7. mars 2008 (TOSLO-2007-157198) 
 
 
 66
Forarbeider: 
 
Sivillovbokutvalgets utredning NOU 1979:48   
Justisdepartementets Ot.prp.nr 66 (1990-1991) til avhendingsloven 
Ot.prp.nr.51 (2004-2005) til tvisteloven  
 
Litteraturliste: 
 
Anderssen, Harald Benestad, Avhendingsloven med kommentarer (Oslo 2008). Forkortes 
Anderssen (2008). 
Anderssen, Harald Benestad, Avhendingsloven § 3-9 2. punktum- særlig om 
vesentlighetskriteriet ved salg av boligeiendom (Oslo 2002). Forkortes Anderssen (2002). 
Andenæs, Mads Henry, Rettskildelære (Oslo 1997). Forkortes Andenæs (1997). 
Bergsåker, Trygve, Kjøp av fast eiendom, 4.utgave (Oslo 2003). Forkortes Bergsåker 
(2003). 
Bech, Stig L, ”Brukt eiendom solgt ”som den er”-kaken”, Juristkontakt, årgang 35 nr. 1 
(2001) s. 28-30. Forkortes Bech (2001). 
Carlsen, Per Christian Grant, ”Selgers ansvar for tilbakeholdt opplysning ved salg av fast 
eiendom”, Tidsskrift for forretningsjus, Årgang 2003, Nr 02,  (185-209), s. 185 
Eng, Svein, Rettsfilosofi (Oslo 2007). Forkortes Eng (2007). 
Eckhoff, Torstein og Helgesen, Jan E, Rettskildelære, 5 utgave (Oslo 2001). Forkortes 
Eckhoff (2001). 
Falkanger, Thor Fast Eiendoms rettsforhold, 2. utgave, Oslo 2002. Forkortes Falkanger 
(2002). 
Gisle, Jon, Jusleksikon (Oslo 2002). Forkortes Jusleksikon. 
Hagstrøm, Viggo, Obligasjonsrett, 2.utgave (Oslo 2003). Forkortes Hagstrøm (2003). 
Krüger, Kai, Norsk Kjøpsrett (Bergen 1999). Forkortes Krüger (1999). 
Lilleholt, Kåre, Avtale om ny bustad (Oslo 2001). Forkortes Lilleholt (2001). 
Martinussen, Roald, Avhendingsrett, (Oslo 2007). Forkortes Martinussen (2007) 
 67
Syrstad, Helge, ”Avhendingslova § 3-9 siste punktum- vesentlighetsgrensen”, Tidsskrift for 
eiendomsrett, 2005, s. 86-97. Forkortes Syrstad (2005). 
 
Norsk lovkommentar (Karnov) til avhendingsloven av Ernst Nortveit. 
(http://abo.rettsdata.no/propub/template.htm?view=main) Siste oppslagsdato: Februar 2008 
 
 
Andre organers praksis: 
 
Forsikringsskadenemndas uttalelse av 4. desember 2006 (FSN-6432) 
Forsikringsskadenemndas uttalelse av 24. oktober 2005 (FSN-5838) 
 
Internett sider: 
 
www.norgeslexi.no (http://www.norgeslexi.com/paxlex/alfabetet/b/b19.html)  
Siste oppslagsdato: Feb. /Mars 2008 
http://bks.byggforsk.no/ 
Siste oppslagsdato: April 2008 
http://www.forsikringsklagekontoret.no/dllvis5.asp?id=1584 
Siste oppslagsdato: April 2008 
http://forbrukerportalen.no/Publikasjoner/1023824302.54/1023875686.11) 
Siste oppslagsdato: April 2008 
http://forbrukerportalen.no/Artikler/policy/tryggere_omsetning_av_boliger_i_forbrukeravta
leforhold 
Siste oppslagsdato: April 2008 
 A 
7 Lister over tabeller og figurer mv. 
 
Figur 1: Forhold mellom offentligrettslige krav og normer. 
Figur 2: Forhold mellom ”god byggeskikk”, offentligrettslige krav og normer. 
Figur 3: Intervaller for vedlikehold og utskiftning av bygningsdeler. Utklipp fra 
Byggforskserien Byggforvaltning 700.320. 
Figur 4: Stig L. Bech, ”Brukt eiendom solgt ”som den er”-kaken”, Juristkontakt, årgang 35 
nr. 1 (2001) s. 28-30 
 
 
 
