Om matrikkelførers kompetanse og 
partens rettsstilling 
 
 
 
 
 
 
 
Universitetet i Oslo 
 
Det juridiske fakultet 
 
 
Kandidatnummer: 554 
Leveringsfrist: 25.november 2011 
 
Til sammen 17770 ord 
 
18.11.2011  
Innhold 
1 Innledning ........................................................................................................................................ 1 
1.1 Historisk opptakt og avhandlingens tema ............................................................................... 1 
1.2 Materiale og metode ............................................................................................................... 4 
1.3 Perspektivering og oversikt over fremstillingen ...................................................................... 7 
2 Retting etter matrikkellova § 26, 1.ledd ........................................................................................ 11 
2.1 Innledning .............................................................................................................................. 11 
2.2 De rettslige utgangspunkt for matrikkelførers kompetanse ................................................. 13 
2.2.1 Personelle begrensninger .............................................................................................. 14 
2.2.2 Prosessuelle begrensninger ........................................................................................... 18 
2.2.3 Materielle begrensninger .............................................................................................. 23 
2.3 Regelen om underretning i lys av enkeltvedtaksbegrepet .................................................... 29 
2.4 Nærmere om lovgivers intensjoner....................................................................................... 35 
3 Reglene om klage etter §§ 46, jf. 26, 3.ledd .................................................................................. 43 
3.1 Om klageretten og dokumentasjonskravet ........................................................................... 43 
3.2 Nærmere om forholdet mellom matrikkellova og Plan- og bygningsloven .......................... 46 
3.2.1 Innledning ...................................................................................................................... 46 
3.2.2 Nærmere om begrepene tillatelse og lovlig etablert bruk ............................................ 46 
3.2.3 Bolig brukt som fritidsbolig – et kodeproblem? ............................................................ 52 
4 Avslutning ...................................................................................................................................... 55 
5 Litteraturliste ................................................................................................................................. 56 
6 Vedlegg .......................................................................................................................................... 61 
 
 
  
 1 
 
1 Innledning  
 
1.1 Historisk opptakt og avhandlingens tema 
 
Matrikkel er en liste over eiendommer1, og betegnelsen stammer fra latin, fra matricula2. 
Tidligere ble eiendomslistene benyttet til å skattelegge eiendommer, og var ikke først 
og fremst innrettet på å beskrive eiendommer i et objektregister. I lys av hvordan samfunnet 
så ut, med leilendinger som soknet til et hovedbøl, var systemet innrettet på å gi 
skatteinntekter til den tjenende eiendom, jordeieren. Av denne grunn kaller man gjerne 
matrikkelen jordebøker, som på den ene siden gav oversikt over eiendommen, og på den 
annen side fastsatte ”skylden”.  Allerede i Magnus Lagabøtes Landslov av 1274 ble fast 
eiendom omtalt som skattegrunnlag, og en går ut i fra at man for dette formål også førte lister 
over eiendommer.”Matrikkelsystemet” slik vi tenker på det i dag, har sin rot i den gamle 
matrikkel, opprettet gjennom et lovpåbud i 1665. 3  
Det man i dag vil kalle eiendomsrett var et ”skyldeiesystem”, som man kan si gikk ut 
på at man eide en bestemt mengde skyld eller ”eiendomsmengde” i en eiendom. Men 
bakgrunn i et system der bøndene over lengre tid styrte gården etter skyldeieprinsippet, ble 
dette med tiden et uttrykk for eiendomsinnehav eller eiendomsrett. En annen faktor som kan 
forklare utviklingen mot dagens oppfatning av eiendomsrett, var at det var samsvar mellom 
skyld og forventet avkastning på en eiendom. 4     
På denne måten var premissene langt på vei lagt for den prosess som fulgte, der de 
fleste bøndene i løpet av omkring 200 år ble selveiere. Historikere antar at det var skylden 
som dannet beregningsgrunnlaget for at leilendingene kunne kjøpe den jord de hadde 
disponert som leilendinger. Men areal og kartbeskrivelser utgjorde ikke en del av matrikkelen 
for landsbygda; noe som kan forklares med at skatt ble beregnet ut fra beskrivelsene av 
eiendommenes kvaliteter - og ikke de fysiske grenser. 5 
Historikerne synes på denne bakgrunn å mene at det er matrikkelen for landsbygda 
som har dannet grunnlaget for det matrikkelsystem vi har hatt frem til i dag.6 Etter mitt syn 
                                                           
1
 NOU 1999:1 s. 15.   
2
 Hegstad (2011). E-post, og Norsk historisk leksikon: Matrikkel. 
3
 Hegstad (2003), pkt. 4.2.1. 
4
 Hegstad (2003), pkt. 4.2.2 med videre henvisninger. 
5
 Hegstad (2003), pkt. 4.2.2 med videre henvisninger. 
6
 Se også NOU 1999:1, pkt. 10.2 med tilsvarende historisk gjennomgang.  
 2 
 
kan man lese noe av denne historien ut av navnet til skylddelingslova. 7  Skylddelingslova var 
et viktig ledd i at matrikkelen skulle være et skattegrunnlag. Og i forbindelse med vedtagelsen 
av delingsloven uttalte departementet bl.a. at man nå ønsket å oppheve reglene om 
”matrikkelskyld” og ”matrikkelskatt”, og at man nå i den nye lov ønsket å tilgodese 
”moderne planlegging og administrasjon”. 8  Som det fremgår av samme avsnitt i 
proposisjonen, var innføringen av en felles skattelovgivning for landet en viktig faktor som 
endret den matrikulære lovgivningen. 
Delingslova markerte således et viktig historisk veiskille mellom skattlegging på den 
ene siden, og på den annen side det voksende behovet for eiendomsinformasjon i samfunnet. 
Den nye ”Lov om kartlegging, deling og registrering av grunneiendom” gjaldt dessuten for 
hele Norge. Med hjemmel i delingslova § 4-1 innførte man det såkalte GAB registeret, som er 
en forkortelse for grunneiendom, - areal og bygningsregisteret. Det er dette systemet som fra 
ca. 1983 har utgjort kjernen i objektregisteret slik vi kjenner det i dag, og som har vært 
utgangspunkt for debatten om hvordan den ”nye” matrikkelen skulle utformes.   
Mot denne bakgrunn er emne for denne avhandling et utsnitt av gjeldende rett på dette 
område, nemlig hva som er matrikkelførers kompetanse i vid forstand, herunder hva som 
synes å være partens rettsstilling i lys av dette – med utgangspunkt i lov om 
eiendomsregistrering av 17.juni 2005 nr 101, med kortnavnet ”matrikkellova”. Loven trådte i 
kraft 1.januar 2010, og avløste delingslova og lov om signaler og merker for målearbeider. 9  
Fremstillingen omfatter ikke mulige lovendringer. 10 
  Matrikkellova regulerer hvordan det offentlige skal registrerføre faktiske forhold 
vedrørende fast eiendom, altså objekter som representerer store økonomiske verdier. Det er 
derfor god grunn til å være nysgjerrig på hvilken makt kommunene egentlig har som 
matrikkelfører.  
Hovedproblemstillingen er om matrikkelførers kompetanse etter matrl. § 26,1.ledd er 
regulert uttømmende i matrikkelloven, eventuelt på hvilken måte ”bakgrunnsretten” påvirker 
den matrikulære behandling.  Et for oppgaven underordnet tema– men alltid like aktuelt– er 
hensynet til partenes rettssikkerhet. Gjennom å betrakte innebygde mekanismer i loven, vil 
jeg gjøre meg betraktninger om hvordan reglene vil kunne slå ut i praktisk anvendelse, og 
således påvirke partens rettsstilling.  
                                                           
7
 Lov om skylddeling av 20. august 1909 nr. 2. 
8
 Ot.prp.nr.50 (1977-1978), merknader til §§ 1-1 og 5-6.  
9
 Lov av 9.juli 1923, nr 1.  
10
 Prop. 118 L (2010-2011) Endringer i matrikkellova og tinglysningsloven mv. 
 3 
 
Ellers avgrenses generelt mot behandling av tinglysningslovas, jordlovas og 
konsesjonslovens bestemmelser. 11 For å belyse materielle kompetanseskranker har jeg valgt å 
ha mest fokus på føring av opplysninger om bygninger i matrikkelen. Bakgrunnen for et slikt 
valg, er for det første at lovgiver i mindre grad har drøftet spørsmål knyttet til føring av 
bygningsopplysninger, enn spørsmål knyttet til oppmåling, grenser og deling av eiendom. I 
den sammenheng vil jeg behandle Plan- og bygningslovens regel om lovlig etablert bruk 
ganske utførlig, som et eksempel på hvordan materiell rett kan begrense føringskompetansen.
 For det andre vil det vise seg at reglene kan tenkes å reise tvil om hvordan 
varslingsplikten skal forstås; om hvordan regelen om underretning skal forstås ved føring av 
enkeltvedtak. Lovgiver regulerte ikke gjennomgående hva som skal varsles før og etter 
matrikkelføring, slik at reglene om varslingsplikten nok vil bli viet mest plass i drøftelsene.12 
  
                                                           
11
 Lovhenvisninger i litteraturliste. 
12
 Fekjær (2011). Pers.medd. Fekjær var leder av utredningssekretæriatet, NOU 1999:1.  
 4 
 
1.2 Materiale og metode 
 
Fremstillingen tar for seg enkeltbestemmelser i matrikkellova, som ikke ennå synes behandlet 
i litteraturen13, og heller ikke i rettspraksis. 14  
 Den forvaltningspraksis jeg har funnet, er svært knapp. En utfordring har trass i 
dette vært et stort tilfang av rettskilder som kan belyse fremstillingens tema. Innenfor disse 
rammer er følgelig bare mindre deler av materien berørt. En positiv avgrensning ligger i at jeg 
har valgt å fokusere på den rettslige forståelsen av matrikkellovens §§ 26,1.ledd og 4.ledd, 
samt 46. Men også andre bestemmelser vil bli nevnt, i den grad de bidrar til en slik forståelse.  
 Forarbeidet har bestått i innhenting av fakta, dels å sortere ut de juridiske emner som 
faller utenfor rammene her. Tilnærmingen til stoffet - eller metoden som anvendes, går ut på å 
fastlegge hvilken kompetanse matrikkelfører synes å ha i kraft av loven, for så til å gå over til 
å drøfte spørsmålet om mulige begrensninger i en slik kompetanse. For dette formål anvendes 
alminnelig lovtolkning, med forvaltningsteori som basis. Kompetanseregler kan med Boe 
(1981) også kalles ”kompetanseskranker”. 15 Det er disse skrankene eller begrensningene som 
vil bli nærmere behandlet.  
 Det sentrale mål med fremstillingen vil bli å peke på viktige aspekter ved en lov som 
ikke ennå har rukket og ”gå seg til”. Metodisk vil jeg bedømme kompetansespørsmålet i lys 
av matrikkelloven, den alminnelige forvaltningsrett, samt ved bruk av Plan- og 
bygningsloven. Derigjennom vil jeg fastlegge grunnlaget for hvordan partens rettsstilling 
synes å være på det matrikulære området. 
En kan si som Eckhoff (2010), at “kompetansens omfang og grenser er altså to sider av 
samme sak”. 16 For å belyse kompetansens grenser, velger jeg derfor å ta utgangspunkt i 
nettopp kompetansereglene.  
En vanlig inndeling av kompetansereglene går mellom de personelle (se pkt 2.2.1.) og 
materielle kompetansebetingelser (se pkt 2.2.3) på den ene siden, og de prosessuelle 
pliktregler på den annen (se pkt 2.2.2). Eckhoff (2010) fremholder at dette er regler som må 
oppfylles for at rettsordenen skal anerkjenne en disposisjon som rettslig bindende. 17   
                                                           
13
 Søk på matrikkel og eiendomsregistrering, 25.10.11, baser: Gyldendal forlag og Universitetsforslaget.  
   (I en artikkel av Eriksen, Gunnar (2008) Nyere utviklingslinjer om retten til undergrunnen (JV 2008-344), tar  
   forfatteren for seg andre typer spørsmål. Tilgjengelig fra Lovdata).  
14
 Søk i Lovdata på eiendomsregistreringsloven av 2005 og matrikkellov, 31.10.11. 
15
 Boe (1981), pkt III, 3.  
16
 Eckhoff (2010) s. 383. 
17
 Eckhoff (2010) s. 47.  
 5 
 
De to første kategorier er regler som beskriver den ”evne” kommunen har til å bestemme 
over andre. Prosessuelle pliktregler er derimot regler som handler om hvordan forvaltningen 
skal gå frem for å forberede og fatte sine beslutninger. 18 
 
a) Kvalifikasjonsregler 
 
I tillegg til begrepene ”plikt” og ”kompetanse”, må man kjenne til begrepet 
kvalifikasjonsregler eller kvalifikasjonsnormer om man vil.  Kvalifikasjonsregler er regler 
som angir hva som kan regnes med til en kategori, for eksempel hva som er et ”enkeltvedtak” 
eller et vedtak i forvaltningslovens forstand. 19  
Dersom kvalifikasjonsregelen tilsier at man står overfor et ”enkeltvedtak” i lovens 
forstand, vil dette utløse en korresponderende ”plikt” til å følge reglene som gjelder for slike 
vedtak, og naturligvis også motsatt for ”vedtakene”.   
Men der lovgiver ikke har gitt klare regler i matrikkellova eller i forskrift, vil vurderingen 
og den nærmere rubrisering være overlatt til kommunene eller sentral matrikkelmyndighet.  
 
b) Retningslinjer  
 
Et annet begrep man bør kjenne til er retningslinjer, fordi begrepet kan bidra til 
avgrensningen mot ”skjønnsregler”, og til forståelsen av hvilken betydning disse måtte ha for 
skjønnet.  
Eckhoff (2010) fremholder at retningslinjer først og fremst handler om momenter som er 
viktige i den skjønnsmessige vurderingen. 20 Samtidig går det en skillelinje mellom momenter 
og ”regler”. Der lovgiver på forhånd har bestemt at visse momenter skal tillegges større vekt 
enn andre, eller ved at forvaltningen skal legge avgjørende vekt på ett bestemt moment, så 
foreligger det skjønnsregler; skjønnet er blitt bundet.  
  
  
                                                           
18
 Eckhoff (2010) s. 45-46 og 359 flg.   
19
 Eckhoff (2010) s. 49. 
20
 Eckhoff (2010) s. 49-50. 
 6 
 
 
c) Ugyldighet  
 
Ugyldighet er gjerne brukt som en samlebetegnelse der et vedtak bortfaller, eller må endres.  
Samlet sett kan en derfor si at ugyldighetslæren representerer ”skranker” som 
matrikuleringsmyndigheten må forholde seg til. 
Eckhoff (2010) sondrer mellom såkalte nulliteter, som er de ”ikke-eksisterende”- 
vedtak man kan se bort fra, og de angripelige vedtak. 21 Ugyldige tyngende vedtak, så som 
påbud, antas etter sikker rett å måtte betraktes som nulliteter. Tilsvarende gjelder ugyldige 
vedtak om å tilbakekalle en tillatelse.   
Angripelige vedtak karakteriseres ved at de er beheftet med feil, men som står ved lag 
inntil domstolene eller overordnet forvaltningsorgan setter de til side. Vedtak i denne gruppen 
er gjerne forbundet med tillatelsene, altså de begunstigende vedtak.22 Det er da hensynet til 
den part som har innrettet seg i tillit til et vedtak, som begrunner at ikke også disse vedtakene 
betraktes som nulliteter. 
Dersom et vedtak kan betraktes som ”ugyldig” kan dette skyldes én eller flere 
ugyldighetsgrunner, som Eckhoff (2010) har delt opp i disse kategoriene: 23  
 
I) personelle kompetansemangler, II) materielle kompetansemangler;  
III) saksbehandlingsfeil (altså prosessuelle pliktbrudd); IV) feil i faktum; 
og endelig V) mangelfulle overveielser (min innskytelse og nummerering) 
Jeg vil i pkt. 2.2.1 – 2.2.3 ha hovedfokus rettet mot de tre første kategoriene.  
  
                                                           
21
 Sml. Eckhoff (2010) s. 501. 
22
 Sml. Eckhoff (2010) s. 502. 
23
 Sml. Eckhoff (2010) s. 483. 
 7 
 
1.3 Perspektivering og oversikt over fremstillingen 
 
Dataløsningen som kalles ”Matrikkelen, v.2.0” ble startet opp 11.januar 2011, etter at loven 
med forskrifter fullt ut trådte i kraft 1.januar 2010.  Driftsmeldingene24 antyder at overgangen 
fra GAB og kommunens eiendomskart til matrikkelen har bydd på visse utfordringer, trass i 
en innkjøringsperiode som hadde vart i noen år. 25 ”Tilgang…er viktig for ei rekkje 
samfunnsformål”, heter det i lovens proposisjon. 26 Det fremgår her at registeret skal være 
landsomfattende, og at alle aktører skal tilgang.  
For private aktører ble ”sikring av eigedomsrett”, samt det å oppnå ”ein effektiv 
eiendomsmarknad” anført som de fremste hensyn bak loven. Matrikkelen skulle på den annen 
side brukes som et ledd i den offentlige planlegging, administrasjon og forvaltning. 
Matrikkelen skal gjennom sin opplysningsfunksjon, fungere som en base for beslutninger som 
skal tas, både av private parter og i offentlige instanser. Matrikkelen er ment å dekke både 
privates informasjonsbehov og fungere slik at det offentlige skal kunne forholde seg til 
matrikkelen, uten å innhente tilleggsopplysninger. 27  
For at lovgivers mål skal slå til, er det rimelig å anta at både eksisterende og nye 
opplysninger som føres inn, også må være er korrekte. I dag bør aktørene imidlertid anta at 
eksisterende opplysninger fra matrikkelen kan være feil; lovgiver uttalte bl.a. at ”..det vil ta 
mange år å oppnå et konsistent datagrunnlag.”28 
Grunnboka, det vil si landets offisielle rettighetsregister, er basert på at man tinglyser 
en rettighet på bakgrunn av et dokument. Dette har gitt registeret en høy grad av pålitelighet. 
Videre har grunnboka, gjennom tinglysningslovens bestemmelser, rettslig troverdighet.  Med 
rettslig troverdighet, siktes det til at den som innretter seg etter opplysninger som på forhånd 
er utstyrt med rettslig troverdighet, skal stilles som om det tinglyste er riktig. 29 Med positiv 
troverdighet forstås at man kan innrette seg etter det som står oppført i registeret. Med negativ 
troverdighet forstås at den som innretter seg i tillit til opplysningene, ikke behøver å 
respektere rettstiftelser som ikke fremgår av den. Grunnboka (tinglysningsregisteret) har både 
slik rettslig positiv troverdighet og rettslig negativ troverdighet. 30   
                                                           
24
 Statens kartverk (2011). Driftsmeldinger for matrikkelen.  
25
 Forskrift om iverksetting av matrikkelen. 
26
 Ot. prp. nr. 70 (2004-2005), merknader til matrl. § 1.  
27
 Ot. prp. nr. 70 (2004-2005), merknader til matrl. § 5, til lovutkastets andre til fjerde ledd. 
28
 Ot. prp. nr. 70 (2004-2005), se særlig pkt. 8.5.3, første til og med tredje avsnitt.  
29
 Falkanger (2007) s. 525. 
30
 Falkanger (2007) s. 525, og Ot.prp. 70 (2004-2005), under pkt. 8.5.3.  
 8 
 
Matrikkelen er på sin side et objektregister, som skal inneholde opplysninger om 
faktiske forhold. Poenget er at registrene er ment å utfylle hverandre, og oppdelingen er vanlig 
også i andre land.  Lovgiver pekte samtidig på at ” ….ei vanleg oppfatning (er) at integrasjon 
kjem til å skje.”31 En felles dataløsning finnes allerede, gjennom EDR, en dataløsning som 
integrerte GAB og Grunnboka. 32 Nå i 2011 er det nedsatt en arbeidsgruppe, som skal vurdere 
ytterligere integrasjon av systemene.33  
Lovgiver gikk langt i å erkjenne matrikkelens begrensninger hva angikk 
datagrunnlaget. Særlig angikk dette bygningsopplysninger. Man uttalte i den sammenheng at 
det ”ikkje ville vere forsvarleg å fastsetja…” en regel som gav opplysningene rettslig 
troverdighet direkte i kraft av loven34. Uttalelsen om at ”..matrikkelen må dekkje behovet for 
informasjon for private handlingar…”35, står da i en viss kontrast til at det ikke ville være 
”forsvarleg” å fastsette en regel som gav den private part rett til å bygge på opplysninger fra 
matrikkelen. Ordningen som gjaldt for GAB, ble dermed videreført, med den konsekvens at 
ingen parter skal kunne utlede eller vinne rett på bakgrunn av det som er registrert i 
matrikkelen. Private parter som lider rettstap, er dermed henvist til å søke erstatning på 
subjektivt grunnlag, og lovgiver uttalte i den sammenheng at: 36 
 
”Det offentlege sitt erstatningsansvar vil måtte byggje på vanlege erstatningsreglar, jf 
NOU 1999:1 kap. 13 og uttale frå Justisdepartementet som er referert ovanfor i 
kapittel 8.5.2.” 
 
Lovgivers mål kan fremstå som ambisiøst, i den forstand at det vil kreve mye av den enkelte 
kommune om registeret skal oppnå den status den er tiltenkt, og det innen en rimelig tid. Og 
dersom enkeltmekanismer kan tenkes å motarbeide lovens formål, antar jeg det er viktig å få 
disse frem i lyset på et tidlig tidspunkt.  
Som illustrasjon for den videre fremstiling gis leseren her to eksempler:  
  
                                                           
31
 Ot.prp. nr. 70 (2004-2005) pkt. 4.  
32
 Ot.prp. nr. 70 (2004-2005), pkt. 5.1.1: EDR ble opprettet i 1994 og betyr ”Eiendomsregisteret”. 
33
 Fekjær (2011), pers. medd.  
34
 Ot.prp. nr. 70 (2004-2005), under pkt. 8.5.3. 
35
 Ot.prp. nr. 70 (2004-2005), merknad til matrl. § 5, til lovutkastets andre til fjerde ledd. 
36
 Ot.prp. nr. 70 (2004-2005), under pkt. 8.5.3. 
 9 
 
 
Eksempel 1: Grensejustering – Peder og Marte: Solviken kommune bestemte seg en 
vårdag 2011 for å endre på grensen mellom Peder og Martes eiendom. Denne var blitt 
oppmålt noen år tidligere, men kommunen ”hadde grunn til å tro” at målingen var 
feil. Av underretningen partene fikk i etterkant fremgikk det at endringen var skjedd i 
medhold av matrl. § 26, 1.ledd, jf. 3. ledd.  Partene protesterte.  
 
Eksempel 2:  Tastads bygningsopplysninger : Ved brev av mars 2011 ble Hans Tastad 
underrettet av kommunen om at hans fritidseiendom i Lillevik ”etter en nærmere 
gjennomgang og vurdering” nå var blitt rubrisert som ”bolig brukt som fritidsbolig”. 
I brevet stod det at endringen skjedde i medhold av matrl. § 26, 1.ledd. Tastad var fast 
bosatt i Storvik. På papirene ved fjorårets siste utskrivelse av eiendomskatt og andre 
offentlige utgifter, fremgikk det at eiendommen var registrert som ”fritidsbolig” i 
matrikkelen. Dette var i tråd med de opplysninger Tastad fikk av kommunen da han 
kjøpte eiendommen, samt av selger. Også selgers tinglyste skjøte hadde vist at 
eiendommen var en fritidsbolig. Matrikkelkoden for eiendommen ble endret fra 161 til 
162. Bakgrunnen var at bygningen fra riktig gammelt av trolig hadde tjent som bolig, 
og fordi bygningen så ut som en bolig. Dokumentasjonen kommunen viste til var 
hentet fra en historiebok. Tastad ble ikke forhåndsvarslet om føringsvedtaket, som 
viste at kommunen også hadde konstatert at Tastad ikke hadde søkt om bruksendring. 
Uten slik søknad hadde han ”ikke rett til å bruke eiendommen som fritidsbolig”. 
Eiendomskattekontoret i kommunen vedtok å endre taksten på eiendommen på 
bakgrunn av matrikkelen, noe som førte til høyere eiendomsskatt. Samtidig økte de 
kommunale vann-, avløp - og renovasjonsutgiftene i tråd med kommunens 
gebyrforskrift, med utgangspunkt i matrikkelen. Klagen over økningen førte ikke frem, 
fordi kommunen anså ”matrikkelen som avgjørende”. Ettersom også skatteetatentok 
utgangspunkt i matrikkelopplysningene, måtte Tastad gjøre en innsats for å unngå at 
boligen ble ansett som en ”sekundærbolig” i skattelovens forstand. 37 Tastad fikk 
etterhvert hånd om opplysninger fra den forrige hjemmelshaver, som viste at 
eiendommen var tatt i bruk som fritidsbolig før reglene om bruksendring trådte i kraft. 
38 Tastad klaget, men Fylkesmannen opprettholdt resultatet.  
                                                           
37
 Skatteetaten: Rettledning til postene 2010. 
38
 Se særlig fremstillingens pkt. 3.2.2.  
 10 
 
 
Spørsmålet, som fremstillingen kanskje vil gi svar på, er om kommunens matrikulære 
saksbehandling var korrekt i disse eksemplene.  
Mot denne bakgrunn er den videre fremstilling inndelt slik at kapittel to først 
behandler matrikkelførers kompetanse til å endre registrerterte opplysninger i matrikkelen, 
slik at vil leseren skal bli kjent med sentrale begreper og fremstillingens aktuelle 
lovbestemmelser om retting av matrikkelopplysninger. Her behandles også varslingsplikten 
inngående.  
Dernest blir blikket i kapittel tre vendt mot parten, og på de veksler parten kan dra på 
funn gjort i pkt. 2. Her presenteres leseren for klagebestemmelsen, og drøftelser om rettslige 
grunnlag som parten kan påberopes, vil dels bli oppsummert. I forlengelsen av spørsmål 
knyttet til partens rettsstilling, vil jeg under pkt 3.2 flg. behandle spørsmål om lovlig etablert 
bruk særskilt, i lys av plan- og bygningslovgivningen. Endelig vil de viktigste funn og poeng 
oppsummeres i kapittel fire, der det også anføres noen korte betraktninger rundt disse.  
 
  
 11 
 
2 Retting etter matrikkellova § 26, 1.ledd  
2.1 Innledning 
 
Det følger av matrl. § 26, 1.ledd,1.pkt, at:  
 
“Kommunen kan rette, endre og leggje til opplysningar som kommunen fører i 
matrikkelen, når det kan gjerast utan å halde oppmålingsforretning.”  
 
Problemstillingen er her om matrikkelførers kompetanse er så vid som bestemmelsen kan gi 
inntrykk av. Videre blir det et spørsmål om hva som er de rettslige virkningene dersom 
matrikkelførers kompetanse eller ”evne” til å rette manglet, eller dersom det forelå brudd på 
en ”plikt” knyttet til rettingen.  Jeg vil innlede med noen generelle betraktninger.  
Kompetanseregler kan karakteriseres som regler som sier noe om hvilken ”evne” man 
har til å binde seg selv, eller hvilken ”evne” man har til å bestemme over andre.39 I pkt. 2.1 og 
2.2 vil jeg konsentrere meg om utgangspunktene for kompetansen, mens jeg i de etterfølgende 
underpunkter vil jeg komme inn på mulige begrensninger i denne.   
Matrl. § 26, 1.ledd er en nyvinning, både fordi den lovfester en generell retteadgang, 40 
og fordi regelen etter GAB- forskriftens § 5, bare omfattet den retteadgang som nå fremgår 
matrl. § 26, 3.ledd. 41 Retteadgangen kan forstås i lys av kommunens generelle kompetanse til 
føre opplysninger i matrikkelen, jf. matrl. § 5a. Når primæransvaret for å føre matrikkelen 
ligger hos kommunene, kan man si at regelen om ajourhold av eksisterende opplysninger 
danner konsistens i regelverket.  
Etter matrl. § 4, 1. og 2.ledd, skal matrikkelen inneholde opplysninger om henholdsvis 
matrikkeleiningar42 og opplysning om bruk av grunn og bygninger. Matrl. 4, 3.ledd er en 
forskriftshjemmel, som er benyttet til å spesifisere hvilke data som skal føres, jf. 
matr.forskriftens § 3.  
Den første betraktning en kan gjøre seg, er at disse bestemmelsene danner en materiell 
skranke for hvilke opplysninger som skal og kan matrikkelføres. Det er videre viktig å merke 
seg at bestemmelsen gir kommunen hjemmel til å foreta endringer på eget initiativ, noe som 
fremgår klart både av ordlyden; ”Kommunen kan” - og av forarbeidene til bestemmelsen.43 At 
                                                           
39
 Eckhoff (2010) s. 47. 
40
 Kfr. Delingslova § 5-4 (opph). 
41
 FOR 2003-06-26 nr 968 (opph), slik siste versjon lød. 
42
 Begrepet er definert i matrl. § 3, bokstav b).  
43
 Ot.prp. nr. 70 (2004-2005), merknad til § 26, 1.ledd. 
 12 
 
det her kan dukke opp grensespørsmål knyttet til øvrig materiell rett og prosessuell 
fremgangsmåte, er en annen sak jeg kommer tilbake til i det følgende.  
Innledningsvis beskrev jeg lovgivers mål med loven, som innebærer at føring skal skje 
på en slik måte at man får et ”ensartet og pålitelig register” over alle eiendommer og grenser, 
jf. matrl. § 1. Og matrl. § 26, 1.ledd vil antagelig vise seg å bli en praktisk viktig 
bestemmelse, som kommunens fremste verktøy for å heve kvaliteten på eksisterende data. 
Samtidig illustrerer Tastads eksempel at endringer kan gi ringvirkninger og at de kan rokke 
ved festnede forhold. Men lovgiver synes ikke å ha heftet seg nevneverdig ved hensynet til 
status quo, noe denne klare uttalelsen kan illustrere:  
 
”Retting, endring eller tilføying kan utførast utan omsyn til når opplysningane blei 
førte inn i matrikkelen, når det er dokumentert at eksisterande opplysningar er feil”. 44 
 
Man kan si at enhver matrikulær endring eller retting som ikke er foranlediget av partens eget 
initiativ, må gå via denne bestemmelsen. Situasjonen er altså den at parten ikke gjennom 
søknad eller på annen måte har involvert seg på forhånd; og som jeg vil komme til, vil dette 
kunne ha betydning. Parten kan på sin side kreve endringer i medhold av matrl. § 26, 3.ledd, 
men dette behandles nærmere først i kap. 4. Jeg stiller imidlertid spørsmål ved om 
lovgiverutsagnet egentlig er dekkende for å beskrive rettstilstanden på området.   
Først vil jeg behandle betraktninger knyttet til lovens ordlyd og forarbeider. 
 
  
                                                           
44
 Ot. prp. nr. 70 (2004-2005), merknad til § 26, 1.ledd.  
 13 
 
2.2 De rettslige utgangspunkt for matrikkelførers kompetanse 
 
Som en første problemstilling kan man spørre om skjønnet etter matrl. § 26, 1.ledd er såkalt 
”lovbundet” eller ”diskresjonært”. Denne inndelingen mellom lovbundet og diskresjonær 
vedtakskompetanse er ifølge Boe (1981) basert på ”hevdvunnen skjønnslære”. 45 Med 
lovbunden kompetanse kan forstås en kompetanse som utløses først når alle lovens vilkår er 
oppfylt, og slik at forvaltningen ikke kan unnlate å benytte kompetansen.  
For diskresjonær vedtakskompetanse forklarer Boe at kompetansen allerede ligger der; 
spørsmålet er om kompetansen skal brukes, og på hvilken måte. Dette skjønnet omtales videre 
som det ”egentlige” frie skjønn eller hensiktsmessighetsskjønnet. Det er bestemmelsens 
ordlyd, nærmere bestemt ordet ”kan”, som gir anvisning på en rett, uten at det foreligger en 
korresponderende plikt for kommunen til aktivt å gå inn å endre opplysninger.  
Kompetansen etter § 26, 1.ledd er altså ikke lovbundet etter sin ordlyd; den er 
skjønnsmessig– eller diskresjonær.  Dette syn ble bekreftet og gjentatt i et brev fra 
Miljøverndepartementets side i 2010, der man konkret tok for seg retting og føring av 
bygningsopplysninger. 46  
Til spørsmålet om kompetansen skal benyttes, er det grunn til å anta at lovens 
målsetting vil stå sentralt. Som Boe (1987) har påpekt, kan lovens formål praktisk talt være 
eneste grense for kompetansen, og vil da danne utgangspunkt for vurderingen av om 
kompetansen skal nyttes. 47  Bestemmelsen inneholder imidlertid en materiell avgrensning av 
denne kompetansen, der føringen ikke ”…kan gjerast uten å halde oppmålingsforretning”. 
Dette behandles nærmere under pkt 2.2.3. Det er altså både den kompetanse som knytter seg 
til oppmålingsforretning – og det som da “blir igjen” jeg vil prøve å få frem noe generelt om.  
  
                                                           
45
 Boe (1981), artikkelens pkt.1, med videre henvisninger.  
46
 Brev fra Miljøverndepartementet til Statens Kartverk av 22.09.10, s. 2. (Vedlagt) 
47
 Boe (1987), artikkelens pkt 2.1. 
 14 
 
2.2.1 Personelle begrensninger  
 
Som begrepet også antyder, handler personelle begrensninger om hvem som kan utføre de 
oppgaver som er lagt til den utøvende makt. 48  Det alminnelige krav som stilles er at 
kompetanse er nødvendig for å treffe rettslig bindende beslutninger, både når det gjelder 
private og offentlige.49   
For kommunenes rett til å fatte matrikulære beslutninger, kan man si som Eckhoff 
(2010), at:  
 
 ”Lov trengs i alle tilfelle hvor man ikke har annet grunnlag for å bestemme over 
vedkommende.” 50 
 
Man bør her nevne skillet mellom offentlig myndighet og privat autonomi, ettersom 
matrikkelføring defineres som myndighetsutøvelse. 51  For myndighetsutøvelse må 
kompetansen kort sagt være utledet fra Stortingets lover i tråd med konstitusjonen, mens 
adgangen til inngå gjensidig bebyrdende avtaler følger av privat autonomi. 52  
Det personelle lovskravet angir hvem som har kompetanse. For matrikulær behandling, 
fremgår kommunens kompetanse gjennom det hierarki som fremgår av loven. 
Miljøverndepartementet har det øverste ansvaret for lovens saksområde. Statens kartverk er 
sentral matrikkelstyremakt, med kommunene som den lokale matrikkelfører, jf. matrl. § 5a.  
Imidlertid kan den kommunale kompetanse til føring delegeres til andre kommuner 
eller til Statens Kartverk, jf. § 5a, 2.ledd, siste punktum. Loven hjemler ikke delegasjon av 
føringsmyndighet utover dette. En begrensning ligger dermed i at ikke andre enn de som er 
nevnt kan føre matrikkelen. 
Nederst i hierarkiet finner man personen som skal føre matrikkelen. Det følger av 
matrl. § 22, 4.ledd, jf. matr. forskriftens § 5 at person som fører matrikkelen skal være 
godkjent av sentral matrikkelstyresmakt. Godkjenningsprosedyren skjer på bakgrunn av et 
kurs, som skal gi praktisk og teoretisk kunnskap, og slik at vedkommende får et brukernavn 
og passord. 53   
 
                                                           
48
 Eckhoff (2010) s. 359. 
49
 Sml. Eckhoff (2010) s. 363, 367. 
50
 Eckhoff (2010) s. 368. 
51
 NOU 1999:1, pkt 14.3.  
52
 Sml. Eckhoff (2010) s. 49-50.  
53
 Rundskriv T-2009-5, merknad til matr.forskriftens § 5.  
 15 
 
Et spørsmål som da kan reise seg, er om manglende personell kompetanse på individnivå kan 
få virkninger for føringens gyldighet. Loven er selv taus hva angår virkningen av manglende 
individuell kompetanse; det finnes ingen bestemmelse som svarer til fvl. § 41. Men det finnes 
en viss veiledning i lovforarbeidene:  
 
 ”Brot på denne føresegna i samband med ei konkret matrikkelføring, medfører likevel           
ikkje at vedkommande matrikkelføring av den grunn ikkje er gjeldande”.54  
 
Det lovgiver her slår fast, er altså at manglende personlig godkjenning ikke isolert sett danner 
tilstrekkelig grunnlag for å konstatere ugyldighet.   
En forvaltningsrettslig hovedregel går ut på at manglende kompetanse som sådan kan 
medføre at et vedtak er ugyldig eller er ”angripelig”. Men i praksis vil man ofte se bort fra en 
kompetansemangel der den er uvesentlig eller ikke kan ha påvirket resultatet. 55 I dette tilfellet 
er situasjonen altså den at forvaltningsorganet som personen utleder kompetanse fra har 
kompetanse; personen representerer kommunen i kraft av den alminnelige organisasjons- og 
instruksjonsmyndighet.56   
Et spørsmål blir hvordan man bedømmer det, dersom en person mangler kurset som 
verifiserer tilstrekkelig kunnskap. På bakgrunn av matr.forskriftens § 5, kan man slå fast at 
godkjenningskravet var ment å sikre tilstrekkelig personlig kunnskap. En logisk slutning kan 
da være at vedtaket bare kan bli ansett ugyldig/angripelig i den utstrekning manglende 
kunnskap har ledet til en uriktig beslutning, eller at man på veien dit har brutt vesentlige 
plikteregler.  
En slik betraktningsmåte har for det første støtte i at lovgiver ikke har funnet grunnlag 
for å knytte rettsvirkninger til manglende personlig godkjenning. Ordningen kan trolig 
bedømmes som en sikkerhetsforanstaltning.  
For vedtak generelt, kan det for det andre tas utgangspunkt i hovedregelen om at et 
vedtak bare er ugyldig i den utstrekning det foreligger en ugyldighetsgrunn. 57 Der manglende 
godkjenning ikke uten videre skal føre til ugyldighet, må konsekvensen være at bare de deler 
av vedtaket som er beheftet med ugyldighetsgrunner bortfaller, mens vedtaket står seg for 
øvrig (altså delvis ugyldighet).  
 
                                                           
54
 Ot.prp. nr. 70 (2004-2005) merknad til § 22, sjette ledd. Best. er noe endret, jf. Ot.prp. nr 57 (2006-2007). 
55
 Eckhoff (2010) s. 47 (petit). 
56
 Om begrepet: for eksempel Graver (1996) s. 101 og 104 flg. 
57
 Sml. Eckhoff (2010) s. 500. 
 16 
 
Der føringen innholdsmessig må regnes som et enkeltvedtak, jf. fvl. § 2, følger et 
innvirkningskriterium direkte av fvl. § 41. Bestemmelsen er en ”gyldighetsbestemmelse”, som 
slår fast at vedtaket er gyldig når det ikke er grunn til å tro at feilen kan ha virket 
bestemmende på vedtakets innhold.  
Bedømmelsen må imidlertid anvendes konkret, slik at også feil som kan ha virket inn 
ikke nødvendigvis fører til ugyldighet. En Høyesterettssak omtalt som ”Husebyskogen”, 
inntatt i Rt. 2009.661, kan være illustrerende. 58 Spørsmålet var om unnlatelsen av å utføre 
pliktig konsekvensutredning måtte lede til ugyldighet.  De fremste utgangspunkt for 
vurderingen fremgår av premiss 77, som innledes slik:  
 
”Vurderingen beror på de konkrete forhold i saken, herunder hvilke feil som er begått 
og vedtakets karakter”.  
 
Viktige poeng som man kan ta med seg fra votumet, er at det ikke er ”automatikk” i at feil 
som har virket inn leder til ugyldighet; det gjelder altså ingen ”presumpsjon” for at feil 
innebærer ugyldighet. Imidlertid viser dommens premisser, at der feilen har ledet til et feil 
faktagrunnlag, eller der forvaltningen har tilsidesatt ”grunnleggende fordringer til forsvarlig 
saksbehandling, skal det gjennomgående nokså lite til.” 
Hva som kan kreves for ugyldighet må etter dette bero på en ”..særskilt vurdering...”, 
sml. Eckhoff (2010). 59  I denne vurderingen må man trekke inn hvordan feilen har påvirket 
vedtaket det er tale om, hva slags vedtak man står overfor, herunder om det er tyngende eller 
innvilgende, (sml. Pkt. 1.2 bokstav c).  
Det er etter dette vanskelig å se for seg manglende personlig godkjenning som et 
grunnlag for ugyldighet alene.  
Av andre mulige ugyldighetsgrunner knyttet til person, bør man også nevne 
habilitetsregelen i fvl. § 6, som retter seg mot de ”offentlige tjenestemenn”, samt ”enhver 
annen” som utfører tjeneste for forvaltningen, jf. fvl. § 10.  Men i tråd med det ovenstående 
må det også i disse tilfeller oppstilles et innvirkningskriterium.   
  
                                                           
58
 Fra lovdata onlines oversikt over avgjørelser knyttet til fvl. § 41.  
59
 Sml. Eckhoff (2010) s. 500. 
 17 
 
Et særlig spørsmål er om man kan påberope seg ugyldighet på bakgrunn av at personen har 
brutt plikter på en slik måte at det kan bli aktuelt med sanksjoner som straff eller erstatning.  
Utgangspunktet her må trolig tas i at reglene er satt til å beskytte arbeidsgivers, og ikke 
partens interesser. Og i et forvaltningsrettslig perspektiv, kan en samtidig vise til at 
sivilombudsmannens oppgave er å føre kontroll med forvaltningens avgjørelser, ikke å føre 
kontroll med tjenestemennene. 60  
I tråd med det ovenstående, er det derfor neppe en kurant sak å påberope seg slike 
pliktbrudd, uten og samtidig kunne påvise en innvirkning på utfallet. Av hensyn til 
fremstillingens rammer, går jeg imidlertid ikke videre med dette spørsmålet.  
                                                           
60
 Eckhoff (2010) s. 534.   
 18 
 
  
2.2.2 Prosessuelle begrensninger 
 
Problemstillingen her er om – og eventuelt når pliktbrudd knyttet til den matrikulære 
behandling kan innebære en begrensning i matrikkelførers kompetanse.  Pliktreglene er 
prosessuelle, men kan også oppfattes som en materiell begrensning i forvaltningsorganets 
kompetanse, i den grad brudd på reglene kan føre til at vedtaket bortfaller på grunn av 
ugyldighet.  
Forvaltningsloven fvl. § 41 (om gyldighet), sammen med plikten til forhåndsvarsling -
og utredning etter fvl. §§ 16 og 17, er egnet til å kaste lys over at prosessuelle pliktregler er 
ment å føre til materielt riktige beslutninger. Dette poeng kan belyses gjennom en eldre 
Høyesterettsdom, kalt Nordhuus-dommen, inntatt i Rt.1965.679. 61 Dommen gjaldt riktignok 
regler etter jordlova62, men kan illustrere både hensynet bak reglene, og hvilken 
gjennomslagskraft brudd på sentrale prosessuelle regler kan få; her inhabilitet og mangel på 
forhåndsvarsling. På dommens side 682 påpekte førstvoterende;  
 
”..rent generelt på at saken fra første stund er kommet i et uheldig spor, ved at de to 
personer som synes å ha vært blant de drivende krefter….ikke skulle ha deltatt i 
behandlingen, og ved at Nordhuus ikke var blitt varslet til befaringen, hvor han kunne 
ha gitt uttrykk for sitt syn og oppklart mulige misforståelser…” 
 
Med bakgrunn i dette eksempelet, vil jeg gå nærmere inn på matrikkellovens prosessuelle 
begrensninger. Lovgiver valgte å innføre et tydelig skille mellom landmåling, som skulle 
være ”tjenesteproduksjon”, og matrikkelføring som var ”myndighetsutøvelse”. Den nærmere 
begrunnelse fremgår av lovkomiteens merknader, som blant annet gikk ut på at man ville 
”sikre tilfredsstillende kvalitet på forretningene”.63 Man forutsatte derfor bruk av 
profesjonelle og kvalifiserte landmålere.  
Det følger av kvalifikasjonsreglene i fvl. § 2, litra a), at matrikkelføring vil kunne 
regnes som et ”vedtak”, fordi føringen ”generelt eller konkret er bestemmende for rettigheter 
eller plikter til private personer...”  
 
                                                           
61
 Ikke med i lovdatas oversikt; eget kjennskap til dommen. 
62
 Jordlova av 18.mars 1955, nr 2 (opph.).   
63
 Se NOU 1999:1, pkt 4.2.1, se s.20.  
 19 
 
Når det gjaldt enkeltvedtak, altså vedtak rettet mot bestemte personer64, vil jeg peke på at 
lovkomiteen antok at matrikkelføring om privatrettslige forhold kan betraktes som 
enkeltvedtak. Komiteen uttalte at man har rett til å få opplysningene innført, men at dette var 
klarest ved avslag på slik innføring.65 
På den annen side har man føring av opplysninger om offentligrettslige forhold, som i 
regelen ikke kan betraktes som enkeltvedtak. 66 Dette er da publisering av et forutgående 
vedtak, som ikke er ment å gi klagerett. 67 Dette er eksempler på kvalifikasjonsnormer som vil 
virke styrende for hvilke prosessuelle plikter forvaltningen må følge. Jeg kommer straks 
nærmere tilbake til dette.  
Den nevnte Nordhuus-dommen er imidlertid ikke aldeles representativ, idet man i 
forvaltningssaker ikke følger prinsippet om kontradiksjon like konsekvent som i 
rettsapparatet. 68 Hovedregelen er allikevel at forhåndsvarsel skal gis for enkeltvedtak etter 
fvl. § 16, med nærmere bestemte unntak. Og denne hovedregelen ble bekreftet i for eksempel 
Rt. 1972.3269 og Rt. 2002.683. 70 Førstnevnte sak gjaldt noen grunneiere som bare hadde fått 
et varsel, men ikke kopi av søknaden om ekspropriasjon. Feilen ledet til ugyldighet, riktignok 
under dissens 3:2.  
I den andre sak, som særlig gjaldt spørsmålet om personell kompetanseoverskridelse, 
vurderte retten om vedtaket trass i dette kunne opprettholdes. Til spørsmålet om unnlatt 
forhåndsvarsel - og utredning, innledet Høyesterett med (side 691) at ” ..man kan derfor ikke 
være sikker på hva utfallet ville ha blitt om disse reglene var blitt fulgt;…”.   
I vurderingen av det manglende forhåndsvarsel- og utredning, uttalte førstvoterende (s. 
692): Spesielt er mangel på forhåndsvarsel viktig, idet det innebar at saken ikke ble undergitt 
en fullstendig kontradiktorisk behandling…”, før retten enstemmig antok at dette samlet måtte 
lede til ugyldighet. Det er viktig å merke seg at retten trolig ville ha kommet til samme 
resultat, selv om den aktuelle kompetanseregelen i pbl. § 33 ikke kunne anses overtrådt, se 
dommens side 691, 2.avsnitt: Dersom det var blitt truffet vedtak ”den 6.mars, 
(kunne)…kravene til forhåndsvarsling og utredning... ikke anses for å være oppfylt”.  (min 
innskytelse) 
 
                                                           
64
 Forvaltningsloven, § 2 b).  
65
 Se NOU 1999:1, pkt. 19.4.1. 
66
 NOU 1999:1, pkt. 19.4.1.  
67
 Sml. Ot. prp. nr. 70 (2004-2005), pkt 25.4.2.1.  
68
 Eckhoff (2010) s. 287. 
69
 Referert i Eckhoff (2010) s. 289.   
70
 Søk i lovdata 14.okt 2011 på forhåndsvarsl* og ugyldig*, treff nr 14.   
 20 
 
Dette besvarer langt på vei problemstillingen; både om og når brudd på pliktregler kan føre til 
ugyldighet.  Klare brudd på regelen om forhåndsvarsel, samt brudd på utredningsplikten har 
altså en betydelig gjennomslagskraft. I den grad et matrikulært vedtak etter matrl. § 26,1.ledd 
er et enkeltvedtak, vil dermed pliktreglene i fvl. kunne innebære en begrensning i kommunens 
kompetanse.  
Når det gjelder lovens egne regler for fremgangsmåten, kan det videre tas 
utgangspunkt i matrl. § 26,1.ledd, som ikke selv har prosessregler forut for en retting eller 
endring.  Den alminnelige prosessregel synes derimot å gå ut på at underretning bare gis i 
etterkant, jf. § 26, 4.ledd, om at matrikkelfører skal underrette parter som ”..endring eller 
tilføying har noko å seie for,…”. Og ettersom denne pliktregelen ikke knytter seg til vedtakets 
tilblivelse, vil det heller ikke være et tilsvarende grunnlag for å knytte ugyldighetsvirkninger 
til unnlatt underretning alene.  
Generelt, kan man på bakgrunn av de kategorier Eckhoff har skissert (se pkt. 1.3), 
utlede at brudd på pliktregler kan føre til ugyldighet, avhengig av føringens materielle 
innhold. Og står man overfor et enkeltvedtak, følger pliktreglene av forvaltningsloven kap. 
IV-VI.  
Et spørsmål som da oppstår er om lovgiver gjennom matrikkellovas regel om 
underretning, jf matrl. § 26, 4.ledd etablerte et særlig unntak fra forvaltningsloven; altså om 
regelen er lex specialis. Dersom en slik ordning er etablert, vil det naturligvis kunne unnta 
forvaltningen fra den alminnelige plikt til å følge de regler som gjelder enkeltvedtak i den 
første fase av matrikkelføringen.  
Den konkrete bakgrunn for spørsmålet, er at det tilsynelatende vil kunne oppstå 
motstrid mellom matrl. § 46, 1.ledd, 1.pkt., som henviser til fvl.s generelle regler for 
enkeltvedtak - og § 26, 4.ledd om underretning.71 Man kan derfor spørre seg om lovgiver med 
dette har etablert en ordning som avviker fra forvaltningslovas generelle prinsipper, altså en 
ordning der klageretten og øvrige prosessuelle rettigheter er ”utskutt” til de tidspunkter matrl. 
angir.   
Rettspraksis spiller en mindre rolle i forvaltningsretten, men slik at forvaltningspraksis 
gjerne har en viss rettskildemessig betydning. Dette har sammenheng med at hensyn til 
konsekvens og likebehandling gjerne slår til, sammen med overordnede krav til regelbinding.  
 
                                                           
71
 Nærmere om dette under pkt 2.4. 
 21 
 
Eckhoff (2010) antar videre at minst to forvaltningssaker, som fremtrer som en forsvarlig 
tolkning av loven, kan gi grunnlag for regeldannelse.72 Hva varslingsregelen egentlig går ut 
på, vil derfor stå sentralt i fremstillingen. Dersom profesjonelle aktører i det offentlige også 
skulle være i tvil om spørsmålet, vil det gjøre temaet enn mer aktuelt.  
En kan ta utgangspunkt i et enkeltvedtak fra 2011, som etter dette kan tenkes å virke 
retningsgivende på det matrikulære område. 73 Saken gjaldt klage over utført retting etter 
matrl. § 26, 1.ledd.74 Problemstillingen illustreres gjennom en generelt utformet setning, som 
uten reservasjoner slår fast at:  
 
”Fylkesmannen kan ikkje sjå at grunneigar har krav på førehandsvarsel i samband 
med at kommunen rettar ein bygningsopplysning i matrikkelen…”.   
 
For å finne ut om det fantes tilsvarende oppfatning eller praksis andre steder, foretok jeg en 
spørrerunde75 blant landets Fylkesmenn, der jeg spurte om de kunne ta stilling til 
varslingsregelen i matrl. § 26, 4.ledd, knyttet til føring av bygningsopplysninger.  
Fra de seks Fylkesmenn som besvarte henvendelsen, var den gjennomgående 
responsen at man ikke ennå hadde behandlet saker etter matrikkellova. De fleste ønsket derfor 
å avvente med å ta nærmere stilling til spørsmålet. I ett svar henviste man til 
Miljøverndepartementet; i et annet til Statens Kartverk. De to Fylkesmenn som valgte å uttale 
seg om spørsmålet, antok at det sentrale var om man stod overfor et enkeltvedtak eller ikke. 
En respondent skilte seg ut, ved å skildre situasjonen der parten på forhånd hadde søkt om noe 
(og dermed der dette senere ble publisert i matrikkelen). 76  
Det faller utenfor Fylkesmannens primæroppgaver å avgi lovuttalelser til private. 77 
Men allerede den avventende holdning jeg har møtt, og de til dels ulike svar, kan støtte opp 
om en arbeidshypotese om at varslingsregelen etter matrikkellova vil komme til å skape en 
viss usikkerhet.  
Spørsmålet jeg vil behandle i det følgende, er om matrikkellova kan gi grunnlag for å 
oppstille en generell regel med et slikt innhold som Fylkesmannen i nevnte enkeltvedtak la til 
                                                           
72
 Sml. Eckhoff (2010) s. 37. 
73
 Fylkesmannen i Rogaland 28.7.11, sak nr. 2010/10648. 
74
 Saksforholdet er sammenlignbart med Tastads eksempel  
75
 E-post til samtlige Fylkesmenn, 22.09.11. 
76
 Fylkesmannen i Møre og Romsdal.  
77
 Sml. Instruks for fylkesmenn; FOR 1981-08-07 nr 3642. Kfr. §§ 2 og 8.  
 22 
 
grunn. Jeg nevner samtidig at Statens Kartverk i en artikkel (2011) også synes å ha lagt til 
grunn en tilsvarende regel, hva angår bygningstype og bygningsstatus. 78 
Matrikkellova kan nok karakteriseres som en ”særforvaltningslov” ettersom lova på 
sitt spesielle område har egne prosessuelle bestemmelser. 79 Matrl. § 26, 4.ledd om 
underretning, utgjør sammen med en rekke forskriftsbestemmelser rekken av regler om 
underretning. 80   
Men varslingsplikten er knyttet opp mot begrepet ”underretning”, uten at forholdet til 
forvaltningslova fremgår direkte av ordlyden. En alminnelig språklig forståelse av begrepet 
”underretning”, tilsier at dette er et varsel som kommer i etterkant av den matrikulære 
operasjon. Det fremgår dessuten av merknader til § 26, 4.ledd, at lovgiver skilte mellom 
underretning og forhåndvarsel. 81 Det samme resultat følger av en analogi fra fvl.s § 27, hvor 
begrepet ”underettes” gir assosiasjoner knyttet til en etterfølgende underretning om vedtak.  
Det må derfor som et utgangspunkt kunne legges til grunn at varslingsplikten etter 
matrl. er etterfølgende. Hovedregelen kan altså synes å gå ut på at feilretting og endringer kan 
foretas uten krav om forvaltningsmessig forhåndsvarsel og saksbehandling. Men spørsmålet 
er hvordan kvalifikasjonsnormene kan tenkes å dempe betydningen av denne hovedregelen.
 Ettersom spørsmålene som her er reist er temmelig omfattende, vil jeg behandle disse 
inngående under selvstendige punkter (pkt. 2.3 til 2.5). Konklusjonen må derfor leses ut av de 
resonnement som der fremkommer. Først skal jeg se på de materielle kompetanseregler.  
  
                                                           
78
 Statens kartverk (2011). Artikkel om feilretting, publisert 16.06.11.  
79
 Jf. Ot.prp. nr. 70 (2004-2005), pkt. 3.3 om ”prosesslov”. Sml. med Statens Kartverks omtale av loven: Statens 
    Kartverk (2011). Foredrag for Geoforum, Gardermoen 26.05.2011. 
80
 Se Matrikkelforskriften, §§ 6, 9, 10,36, 43,45,48 og 69.  
81
 Ot.prp. nr. 70 (2004-2005), merknader til § 26, 4.ledd.  
 23 
 
2.2.3 Materielle begrensninger  
 
Problemstillingen er om de materielle grenser som er oppstilt på det matrikulære området, er 
regulert uttømmende, eller om det er slik at reglene krever nærmere ”utfylling”. Dette reiser 
spørsmålet om hvor langt forvaltningens kompetanse rekker.  
Materielle begrensninger handler om hva kommunen kan bestemme. Der 
forvaltningen har gått utenfor grensene for sin materielle kompetanse, sier man gjerne at det 
foreligger myndighetsoverskridelse.82 I denne sammenheng blir det dermed også interessant å 
se på hva kommunen ikke er kompetent til å bestemme.  
Man kan først slå fast at føringskompetansen er angitt til føring av opplysninger som 
matrikkelen skal inneholde, slik som angitt i  matrl. § 4 og matr.forskriftens § 3. Men et 
problem som kan oppstå, sml. Tastads eksempel, er for eksempel om kompetansen til å 
fastsette ”bygningstype” og ”bygningsstatus” må utfylles av annen lovgivning. Dette 
kommer jeg straks tilbake til. 83      
Jeg innleder med ordlyden i § 26, 1.ledd, om at retting og endring ikke kan foretas der 
det gjelder et krav om ”oppmålingsforretning”. Hvilke forhold som krever 
oppmålingsforretning er nærmere definert i matrl. § 6, og allerede ordet ”oppmåling” antyder 
at det her er tale om forhold av fysisk karakter. Dette bekreftes av matrl. § 6 bokstav a) til og 
med e), ved at man her blant annet taler om det å matrikulere grunneiendommer som ikke fra 
før er matrikulert, grensejustering, arealoverføring med videre.  
Bestemmelsen kan for det andre leses i lys av det generelle prinsipp om at matrikkelen 
ikke har rettslig troverdighet, sml. her pkt 1.2. En part kan ikke altså ikke rettsgyldig utlede 
hvor grensen går, på bakgrunn av matrikkelopplysninger; man sier gjerne at matrikkelen ikke 
har privatrettslige virkninger.   
Merknader til § 26, 3.ledd kan kaste lys over kommunens materielle kompetanse også 
etter § 26, 1. ledd. 84 Det fremgår her for det første at kommunen ikke kan rette opplysninger 
som fra før er fastlagt i oppmålingsforretning. Videre heter det retting av slike opplysninger 
bare kan foretas ved ny oppmålingsforretning – eller ved rettskraftig avgjørelse ved 
domstolene.  
Poenget her, og bakgrunnen for dette, er at de fysiske forhold ved eiendommene faller 
innenfor det privatrettslige eller ”partsautonome” om man vil; altså det som partene selv råder 
over. Rådsegn 14 om eiendomsgrenser, som særlig kommenterer hvordan grenser dannes, 
                                                           
82
 Eckhoff (2010) s. 382. 
83
 Begrepene: Matr.forskriftens § 3 (1), bokstav b). 
84
 Ot. prp. nr. 70 (2004-2005), merknad til § 26, 3.ledd. 
 24 
 
illustrerer godt dette utgangspunkt. 85  På side 46 i utredningen om gjeldende rett, fremgår det 
for eksempel at nabogrenser på land bygger på et konkret rettsgrunnlag; enten ”avtale, 
skylddeling, jordskifte, hevd eller festna rettstilstand”.  
Dette ”bakteppet” korrensponderer videre godt med matrl. § 33, 1.ledd, som beskriver 
innholdet i en oppmålingsforretning. Her fremgår det at det å klarlegge og beskrive grenser 
skal skje ”i tråd med partane sine påstandar og framlagde dokument,…” . Det offentlige 
kommer allikevel inn i bildet, ved at for eksempel deling av eiendom vil være søknadspliktig 
etter Pbl., og eventuelt etter jordlovas bestemmelser. Her finnes riktignok unntak, for 
eksempel for mindre grensejustering, jf. matr.forskriftens 34.  
Men dette er en type regulering som slår inn ved søknad, uavhengig av om en part 
rekvirerer oppmålingsforretning. Systemet er lagt opp slik at man først må ha tillatelse til for 
eksempel deling av grunneiendom, og innen tre år ha rekvirert oppmålingsforretning, jf. pbl. § 
21-9, 4.ledd. 86  
Man kan si at eierens rådighet over grunnen også ”bekreftes” via matr.forskriftens § 
27, som gjelder dokumentasjon i saker som krever oppmålingsforretning. Etter 1.ledd må 
kommunen bl.a. undersøke om parten har nødvendige offentlige tillatelser, og etter 2.ledd 
bl.a. at parten har den nødvendige privatrettslige hjemmel. Man kan dermed peke på en 
konsistens i regelverket som passer godt overens med det klare skillet mellom landmåling 
som ”tjenesteyting” og matrikkelføring som ”myndighetsutøvelse”.  
Hovedpoenget med bestemmelsen er at innføring av grenseopplysninger i matrikkelen 
skal skje på bakgrunn av relativt omfattende dokumentasjon. Og denne er det parten som må 
skaffe tilveie. Det er dessuten presisert i de nye reglene at landmålerne skal handle på 
fullmakt/rekvisisjon fra de aktuelle grunneierne og ikke som et ledd i kommunens 
myndighetsutøvelse, jf. matr.forskriften § 23. 87 Ettersom landmåling er definert som en 
tjeneste, kan verken kommunen eller landmålerne fastsette nye grenser der hjemmelshaverne 
ikke samtykker.  
Statens Kartverk opplyste at de pr. september 2011 har fått tilbakemelding fra ulike 
kommuner, om at de nye reglene oppfattes som et hinder for å få rettet opp feil vedrørende 
grenser.88 Dette har sammenheng med at loven mangler hjemmel for at kommunen selv kan 
fastsette grensene. Marte og Peder hadde nok derfor rett, da de protesterte mot endringen.  
                                                           
85
 NOU 1988:16, se særlig pkt 3.1 og 3.2.  
86
 Innjord (2010) s. 748. 
87
 Om kommunens saksbehandlingsfrister; se matr.forskriftens §§ 18 og 19. 
88
 Fekjær (2011), pers. medd.  
 25 
 
Men for eiendommer som skal opprettes, vil søknadsplikt etter pbl. § 20-1, bokstav m) 
slå inn, jf. matrl. § 10,1.ledd. Og slike tiltak må være i henhold til pbl´s bestemmelser, jf pbl. 
§ 26-1.89Kommunene vil altså etter dette regelsettet kunne sette lovlige vilkår for tillatelsen. 
Og igjen bekreftes hovedregelen om eierrådigheten, ved at bare hjemmelshavere etter matrl. § 
9 a) er søknadsberettigede til slike tiltak. Dette gir en ramme til å forstå hvorfor lovgiver i      
§ 26,1.ledd, 1.pkt. har gjort unntak for forhold som krever ”oppmålingsforretning”.  
 
Når det så gjelder andre forhold, så som bygningsopplysninger, blir spørsmålet om 
kommunen har fri adgang til å endre opplysninger, eller om det kan finnes lignende 
begrensninger. Det må her tas utgangspunkt i at forvaltningen må ha et lovlig grunnlag for å 
fatte beslutninger. Mangler slikt grunnlag, foreligger det som nevnt ganske enkelt 
myndighetsoverskridelse.  Ettersom matr.forskriften §§ 3 og 60 hjemler føring av 
bygningsopplysninger, blir spørsmålet det om allikevel finnes begrensninger.  
Eckhoff (2010) fremholder at diskresjonær kompetanse, såsom etter matrl. § 26, 
1.ledd, aldri vil kunne anses som helt fri og at dette bl.a. følger av kravet om og ikke å ta 
utenforliggende hensyn. Men for å fastslå skjønnskompetansens materielle grense, må det 
foretas en tolkning av hjemmelsloven, jf. Rt 2008.524, avsnitt 37. Både forarbeider, reelle 
hensyn og ulovfestede normer vil virke inn på denne tolkningen.90  
Det følger av legalitetsprinsippet at forvaltningen må ha et kompetansegrunnlag for å 
bestemme over andre. I utgangspunktet ser man at kompetansen er etablert gjennom matrl §§ 
5a,  4 og matr. forskriftens § 3, og at dette gir en alminnelig ramme for føringen. Poenget er 
imidlertid at også rettsregler i vid forstand må inngå i vurderingen. 
Graver (1996) bruker ordet ”rettmessig” når han splitter opp legalitetsprinsippet i flere 
aspekter. 91 Et poeng i denne sammenheng, er at de beslutninger forvaltningen fatter, sorterer 
under formell lov. Det følger dermed av lex superior prinsippet at forvaltningen generelt er 
bundet av formelle lover. Eckhoffs syn fremstår dermed ikke så ulikt, ved at han fremholder at 
kompetansens grenser ”i alle tilfelle (må) klarlegges i lys av det samlede sett av rettsregler 
som kan ha betydning for dens omfang”. 92  
Matrl. § 26, 1.ledd er en ”kan”-regel, som med ett unntak er uten klare regler for når 
regelen ikke kan brukes, og skjønnet er ikke såkalt bundet. Men som påpekt av Graver (1996) 
                                                           
89
 Innjord (2010) s. 747. 
90
 Sml. Eckhoff (2010) s. 382-383. Sidereferansen til dommen (s.529) i boken er feil. 
91
 Graver (1996) s. 160. 
92
 Eckhoff (2010) s. 385. 
 26 
 
ville en lov uten grenser, ”oppheve legalitetsprinsippets materielle side”. 93  Jeg vil derfor 
først se på om lovgiver har åpnet opp for å fravike annen lovgivning. I matrl. § 26, 6.ledd, er 
departementet gitt kompetanse til å fastsette nærmere forskrifter til matrl. § 26, 1.ledd, 
herunder om retting og underretning. Et spørsmål er om slike forskriftshjemler gir kommunen 
rett til å fravike annen lovgivning i en motstridssituasjon.  
Men slik bestemmelsen er formulert, tilfredsstilles neppe det krav til ”uttrykkelighet” 
som må oppstilles til en derogasjonshjemmel, det vil si en hjemmel til å fravike andre lover. 
Graver (1996) fremholder at en slik hjemmel ”som hovedregel (må) uttales uttrykkelig, og 
følger ikke av en alminnelig delegasjon”. 94  I den grad normering etter matrikkelforskriften 
kommer i strid med annen materiell rett, må derfor forskriftsbestemmelsene vike. Jeg nevner 
samtidig at spørsmålet om lex specialis forøvrig, vil bli nærmere besvart under kap. 2.4 om 
lovgivers intensjoner.  
Også bestemmelsens forarbeider gir en viss ramme for tolkningen. I merknadene til § 
26, 1.ledd, fremgår det at kommunen må kunne dokumentere at eksisterende opplysninger er 
feil. 95 Til vurderingen av dokumentasjonskravet har lovgiver påpekt at kravet til 
dokumentasjon vil variere avhengig av hva slags opplysninger som er registrert og hvordan de 
er hentet inn. Det er særlig pekt på at opplysninger kan være av varierende kvalitet og at de 
kan være hentet inn fra ulike kilder. Men som Eckhoff (2010) påpeker, vil ikke slike momenter 
være direkte ”regler” for skjønnsutøvelsen, snarere retningslinjer eller faktorer som skal tas 
betraktning ved skjønnet. Av departementets rundskriv fremgår det ingen ytterligere rammer 
for kravet til kommunens egen dokumentasjon. 96 Skjønnet med hensyn til egen 
dokumentasjon er altså temmelig fritt, men momentene kan bidra til å trekke grensen mellom 
hensyn som er utenforliggende eller usakelige. 97  
Ser man så på hjemmelslovens formål, her matrl. § 1, så foreskrives det at loven skal 
sikre at opplysninger i matrikkelen blir ført slik at registeret blir ”einsarta og pålitelig”. I tråd 
med Boe (1987) kan det være grunn til å anta at dette utgjør en materiell begrensning også i 
matrl. § 26, 1.ledd.  Samtidig, så kommer lovens formål etter min oppfatning indirekte til syne 
i Statens kartverks veiledning for retting, om at det som føres inn skal være ”…mer riktig enn 
før”.98 
                                                           
93
 Graver (1996) s. 162. 
94
 Sml. Graver (1996) s. 122. 
95
 Ot. prp. nr. 70 (2004-2005), merknader til § 26, 1.ledd.  
96
 T-2009-5, merknad til § 10 om retting m.v. i matrikkelen.  
97
 Eckhoff (2010) s. 49-50. 
98
 Statens kartverk (2011). Artikkel om feilretting, publisert 16.06.11. 
 27 
 
Der parten krever en føring eller retting omgjort, fremgår det at kommunen må foreta 
en ”konkret vurdering” av om det foreligger feil og om ”det foreligger tilstrekkelig 
dokumentasjon for kravet”. Selv om verken loven eller dens forarbeider, gir holdepunkt for å 
oppstille et absolutt krav om skriftlig dokumentasjon, kan det av bevismessige hensyn være 
grunn til å innfortolke et slikt krav; Valget av ordet ”dokumentert” var visstnok ment å 
innebære at parten skulle fremlegge skriftlig materiale i form av et dokument. 99   
Det vil derfor ligge en viss materiell begrensning i dokumentasjonskravet, ved at en 
udokumentert retting vil ligge utenfor det kommunen kan bestemme.  
Når det ikke er angitt nærmere regler, er det foreløpig rimelig å anta at det må foretas 
en fri bevisvurdering, som eventuelt kan settes til side av klageinstansen eller av domstolene, 
slik prinsippet fremgår av tvl. § 21 (1) og (2). Og da er det de faktiske forhold, og ikke 
antagelser man kan bygge på, se tvl. § 21 (2).  
Men i tillegg til dokumentasjonskravet, må man se hen til øvrig lovgivning, altså 
”rettsregler”. Som et eksempel på dette, kan man ta opplysninger om tillatt ”bruk” av en 
bygning. Sett at kommunen bare kjenner til at et ”bolig” brukes som ”fritidsbolig”, og 
samtidig finner at det ikke er søkt om bruksendring. Det blir så foretatt omkoding ut fra dette; 
og kommunen antar at dette bare er publisering av opplysninger - og ikke et enkeltvedtak. 
(Grensen mellom ”publisering” og enkeltvedtak vil bli nærmere behandlet i pkt 2.3 flg.) 
Kommunen har isolert sett hjemmel i matrl. forskriften § 60 (2) til å føre opplysninger 
om forhold man er kjent med har blitt ”gjennomført eller har inntruffet.” Forutsatt at 
matr.forskriften § 60 (2) ikke har forrang i kollisjon med annen rett; må kommunen i tråd med 
kravet om forsvarlig saksbehandling100 undersøke om det kan foreligge lovlig etablert bruk 
etter Plan- og bygningsloven med forskrifter. 101 I en slik situasjon kan neppe kommunen 
unnlate å ta kontakt med parten på forhånd. 102   
I tråd med Graver og Eckhoffs nevnte formuleringer innebærer dette en materiell 
begrensning, ved at kommunens matrikulære normering må være rettmessig, og altså leses i 
lys av det samlede sett av rettsregler. Dersom det de facto forelå lovlig etablert bruk, vil man 
altså kunne stå overfor en myndighetsoverskridelse.  Man kan her i tillegg finne støtte i 
Miljøverndepartementets brev til Statens Kartverk, der både tillatelse og lovlig etablert bruk 
                                                           
99
  Fekjær (2011), pers. medd.  
100
 Nærmere om begrepet i påfølgende punkt, 2.3.   
101
 Begrepet blir nærmere behandlet i pkt 3.2.2.  
102
 Plan- og bygningsloven av 2008; § 1-9 om forvaltningslovens generell virkeområde.  
 28 
 
etter pbl. knyttes opp mot den matrikulære behandling. 103 Jeg antar på denne bakgrunn at 
eksempelet har en alminnelig overføringsverdi til regelkollisjoner også ellers.  
Generelt kan man på denne bakgrunn slå fast at lovskravet rekker lenger, eller 
inneholder ”mer” enn det matrl. § 26,1.ledd synes å foreskrive – og at dette innebærer at 
kompetansen er begrenset til det som følger av øvrig materiell rett – altså av rettsregler i vid 
forstand.  
  
                                                           
103
 Brev fra Miljøverndepartementet til Statens kartverk av 22.09.10.  
 29 
 
2.3 Regelen om underretning i lys av enkeltvedtaksbegrepet  
 
Problemstillingen er om regelen om underretning, jf. matrl. § 26, 4.ledd, kan leses etter sin 
ordlyd, eller om det må innfortolkes andre prosessuelle plikter med virkning for føring etter § 
26, 1.ledd. Dette avsnittet vil altså mer inngående enn pkt. 2.2.2 ta for seg prosessuelle 
pliktregler som en skranke for matrikulær behandling. Det er i hovedsak 
varslingsbestemmelsen, jf. matrl. § 26, 4.ledd, som her vil stå i fokus, sammen med fvl. § 16.  
Ved å belyse vedtakstypene etter en kvalifikasjonsnorm, vil man som Eckhoff (2010) 
uttrykker det, kunne si noe om forvaltningens ”frihet til å skjønne”, også etter matrl. § 
26,1.ledd. 104  Man må for dette formål etablere hva som karakteriserer et enkeltvedtak, eller 
sagt med departementets ord: hva som er et ”sjølvstendig enkeltvedtak”. 105  
Forvaltningslova § 2, b), jf. fellesbetegnelsen i § 2, a) om vedtak, slår fast at 
enkeltvedtak er definert som avgjørelser som treffes under utøving av ”offentlig myndighet”.  
Det første vilkår vil alltid være oppfylt, idet matrikkelføring er definert som 
”myndighetsutøvelse”. 106  
Det andre vilkår er at vedtaket ”gjelder rettigheter eller plikter til en eller flere 
bestemte personer”, jf § 2, b).  Med forvaltningslovens begrep ”vedtak” kan forstås en 
”avgjørelse”. Denne avgjørelsen må være generelt eller konkret ”bestemmende” for 
”rettigheter eller plikter” til ”private personer”. Det fremgår av forarbeidene til fvl.s 
endringslov at begrepet ”rettsstilling” er et dekkende begrep, men at lovgiver valgte å benytte 
et begrep som var lettere å forstå. 107  
Det fremgår samtidig at rettighetsbegrepet er gitt en vid betydning, ved at både 
enkeltstående krav, friheter og kompetanser faller inn under rettighetsbegrepet i fvl.s forstand. 
Dette kommer da i tillegg til rettigheter knyttet til eiendomsrett, bruksrett eller panterett. I 
denne sammenheng er det uten betydning om rettigheten er knyttet til en korresponderende 
plikt for forvaltningen til å innvilge denne. Om innvilgelse av en rett skjer etter 
skjønnsmessige regler er ikke avgjørende, ettersom det er utfallet som er bestemmende. 108   
Når det gjelder avgjørelser om rettigheter underveis i saksbehandlingen, er disse i seg 
selv ikke å regne som enkeltvedtak; de er såkalt ”prosessledende”. Når lovgiver taler om 
vedtak som er ”bestemmende”, siktes det til det materielle utfall av avgjørelsen, og hvorvidt 
private personer innrømmes, fratas, pålegges eller fritas for plikter. Disse kategoriene er 
                                                           
104
 Eckhoff (2010) s. 383. 
105
 Ot.prp. nr.70 (2004-2005), pkt. 25.4.1.  
106
 Jf. bl.a. Ot.prp. nr. 70 (2004-2005), pkt 25.4.2.1. 
107
 Referert i Eckhoff (2010) s. 274-275. 
108
 Eckhoff (2010) s. 275. 
 30 
 
rettigheter som faller inn under enkeltvedtaksbegrepet.109 Det sentrale her, er om 
forvaltningsorganet med bindende virkning har slått fast om en rett eller plikt foreligger, og 
hvilket innhold den i tilfelle har.   
En gruppe vedtak som faller utenfor, er vedtak der utsagnet i seg selv ikke kan anses 
bindende. Forvaltningsorganet har for eksempel informert om hva en rettsregel går ut på, eller 
fremsetter et forslag. 110 Som et eksempel på det siste, vil føring av et forutgående vedtak av 
Statens forurensingstilsyn om bruk av grunnen bare være publikasjon. 111  
Et annet eksempel er vedtak som er såkalt ”administrasjon” av registeret. Lovgiver 
gav som eksempler på dette ”omnummerering” av eiendommer og ”tilføring av informasjon 
frå andre offentlige registre”. 112 Det er således temmelig klart hva som menes med 
henholdsvis administrasjon og publikasjon.  
Delingsloven § 5-4,1.ledd, 3.punktum åpnet for retting uten forhåndvarsel ved små 
feil, for eksempel ved rene skrivefeil eller beregningsfeil. Bestemmelsen rettet seg mot 
kartforretningene, d.v.s. retting forbundet med det som nå heter oppmålingsforretning etter 
matrikkellova. Men lovgiver forutsatte at retting skjedde ”uten risiko for at noen led 
rettstap”. 113 Det gjaldt ellers en regel om både forhåndsvarsel og underretning ved retting, og 
adgangen gjaldt bare de 3 første måneder etter en ”forretnings avslutning”.  
Verken lovutkastet114 eller proposisjonen115 viste om lovgiver ønsket å videreføre 
adgang til slik inkurie-retting, uten å måtte forelegge dette for partene. Men lovgiver tok ikke 
avstand fra en slik adgang. Der hensynet til rettssikkerheten ikke gjør det betenkelig, kan en 
kanskje anta at den tidligere regel gir uttrykk for en snever adgang som nå omfattes av 
begrepet administrasjon.  
Tar man så utgangspunkt i Tastads eksempel, var det på forhånd klart at føringen ville 
reflektere en endret ”offisiell holdning”, og ved at kommunen slo fast at en rettighet ikke 
forelå etter Pbl.   Vi har sett ovenfor at brudd på kompetansereglene knyttet til et forutgående 
vedtak kan få konsekvenser for vedtakets gyldighet, og at dette derfor må få betydning for 
kompetansen til å føre i matrikkelen. Man må trolig bedømme de tilfeller hvor det er 
sammenfall i tid mellom vedtak og publisering tilsvarende; altså slik at det foreligger en 
”symbiose” mellom disse.  
                                                           
109
 Sml. Eckhoff (2010) s. 275-276. 
110
 Eckhoff (2010) s. 276. 
111
 Eksempel gjengitt fra Ot.prp. nr. 70 (2004-2005), pkt. 25.4.2.1.  
112
 Eksempel gjengitt fra Ot.prp. nr. 70 (2004-2005), pkt. 25.4.2.1.  
113
 Ot.prp. nr. 50 (1977-1978), merknad til § 5-4. 
114
 NOU 1999:1, pkt. 19.2, kfr. pkt 19.3. 
115
 Ot.prp. nr. 70 (2004-2005). 
 31 
 
Det avgjørende for å bedømme det siste spørsmålet i forhold til fvl´s bestemmelser, 
må da være føringsvedtaket gir uttrykk for noe ”bindende”, og dermed er ”bestemmende” for 
”rettigheter eller plikter til en eller flere bestemte personer”. En naturlig tilnærming vil da bli 
å se hvordan vedtaket er formulert, og hvilket utfall som er angitt.  
På denne bakgrunn kan man utlede at bindende utsagn, som foreskriver eller slår fast 
hva en rett eller plikt går ut på, må anses som vedtak. Enkeltvedtak vil på sin side 
kjennetegnes ved at adressatene er individualisert, enten direkte eller indirekte gjennom at de 
for eksempel eier den eiendom saken gjelder. Enkeltvedtak må avgrenses mot vedtak som 
retter seg mot et ubestemt antall personer.116  
Det avgjørende for om føringen var et enkeltvedtak, antar jeg er om kommunen på 
bakgrunn av rettsregler (i vid forstand) inntok et bindende standpunkt om hva individets 
rettigheter eller plikter går ut. I et slikt tilfelle vil man regelmessig ha et utfall å forholde seg 
til.  Jeg finner klar støtte for synspunktet i lovkomiteens merknader, der det fremgår at 
matrikkelføring som er et resultat av kommunens egen saksbehandling, er ”enkeltvedtak” 
som kan påklages. 117 
Publisering blir da et unntak fra dette, og må reserveres for de tilfeller hvor man bare 
offentliggjør en tidligere holdning i en sak, i motsetning til der kommunen kan sies å innta et 
nytt standpunkt. 
  Endelig taler det generelle prinsipp om forsvarlig saksbehandling for at kommunen 
alltid bør undersøke om føringsvedtaket skaper– eller kan skape noe ”nytt”. Uttalelser av 
Eckhoff (2010) er illustrerende for hvor terskelen bør legges:  
 
”Krav til hensynsfullhet og kontradiksjon står i alle tilfelle sentralt (eller bør iallfall 
gjøre det)”, og videre: ”Man bør for eksempel ikke bygge på hvilke som helst 
opplysninger uten å ha sjekket deres holdbarhet,…”118  
  
Et særlig spørsmål er om det til tross for dette, var lovgivers hensikt var å etablere en ”utskutt 
virkning” av forvaltningsloven også for matrikulære tiltak som kan regnes som enkeltvedtak.  
I så fall vil det foreligge en motstridssituasjon som løses i forhold til forvaltningslovas regler.  
Forutsatt at en slik ordning var ment etablert, vil det for det første innebære at lovgiver 
har vært temmelig uklar med tanke på hvilket regelsett som skulle ha derogatorisk virkning.  
                                                           
116
 Sml. Eckhoff (2010) s. 280. 
117
 NOU 1999:1 s. 153.  
118
 Eckhoff (2010) s. 212. 
 32 
 
Og dersom man skulle lagt til grunn at regelen om underretning var slik å forstå, ville det gitt 
forvaltningen en hjemmel til å foregripe et standpunkt i et enkeltvedtak som skulle 
matrikkelføres, uten at parten har blitt hørt, eller for øvrig innrømmet partsrettigheter utover 
det å kunne klage i etterkant.   
Lex specialis-prinsippet går ut på at spesialregler går foran generelle regler.119 
Problemstillingen er om regelen om underretning (jf.matrl § 26,4.ledd) oppfyller de krav som 
er nødvendig for at loven skal anses som en del av særlovgivningen; om regelen er lex 
specialis.   
Men om matrikkellovas varslingsregler generelt kan anses som lex specialis i forhold 
til forvaltningslova, er ikke gitt allerede fordi lovgiver har kalt den en ”prosesslov” på det 
matrikulære området. 120 Loven har for eksempel ingen selvstendig bestemmelse som likner 
på skattelovens § 1-4, der man gjør generelt unntak fra fvl.s bestemmelser.  
Det kan for det andre pekes på at matrikkellova ikke inngår i opplistingen i fvl. § 4, 
som gjelder unntak for saker som er avgjort etter særlovgivningen.   
For det tredje, dersom matrikkellova ved sine varslingsregler var ment å være lex 
specialis i forhold til forvaltningslovas rettssikkerhetsgarantier, og inngå i særlovgivningen, 
kan man anta at det ville finnes klare holdepunkter for at lovgiver gikk inn for redusere 
betydningen av de generelle reglene som følger av forvaltningslova.  
Men at lovgiver benyttet ordet ”underettes” i matrl. § 26,4. ledd kan allikevel etterlate 
en viss tvil; Begrepet ”underretning” er anvendt i en formell lov, og har lik trinnhøyde som 
forvaltningslova. En regelkonflikt kan dermed ikke løses på bakgrunn av lex superior- 
prinsippet.121 
For at spørsmålet om regelharmonisering skal aktualisere seg, må det først foreligge 
”motstrid” eller regelkollisjon. Motstrid kan karakteriseres som situasjonen der to uforenlige 
følger knytter seg til samme fakta. Spørsmålet kommer altså på spissen der samme faktum 
faller inn under både forvaltningslovas og matrikkellovas regler.  
Det følger av forvaltningslovas forarbeider, at der særlovens bestemmelse er uklar, 
eller sågar mangler saksbehandlingsregler, vil forvaltningsloven virke utfyllende. 122 
Departementet pekte dessuten på at lovgiver i nye lover kunne avklare tvil ved å fastsette 
utrykkelige eller utvedtydige bestemmelser.  
                                                           
119
 Eckhoff (2001) s.348.  
120
 Ot. prp. nr. 70 (2004-2005), pkt 3.3. 
121
 Sml. Eckhoff (2001) s.348. 
122
 Ot. prp. nr. 38 (1964-1965), s. 26-29. 
 33 
 
Det avgjørende må trolig være at man her står overfor en hovedregel som ”rekker 
kortere” enn forvaltningslovas varslingsregel. Videre må det kunne kreves klare holdepunkter 
i matrl. for at denne skal gå foran dersom det skulle oppstå motstrid, jf. også Graver (1996) 
om derogasjonsregler, se pkt. 2.2.3. Og slike holdepunkter fremgår ikke av loven.  
For å vite mer om når det blir tale om motstrid, må man kjenne varslingsregelens 
spesifikke bakgrunn. Før jeg ser nærmere på hva som var lovgivers intensjoner, vil jeg trekke 
frem de bærende hensyn bak regelen i fvl. § 16 om forhåndsvarsel, og som vil måtte få en viss 
betydning for den nærmere grensedragning.  
Det følger av forvaltningslovproposisjonen  at det bærende hensyn bak regelen var at 
en part på forhånd skal få uttale seg der en ”forvaltningsakt” griper inn i dennes rettsstilling. 
123
  Ytterligere veiledning til spørsmålet kan være å finne i unntaksregelen etter fvl. § 16, 
bokstav a). Bestemmelsen går ut på at forhåndsvarsling bare kan unnlates når det fremstår 
som ”åpenbart unødvendig”. I juridisk sammenheng er allerede en slik formulering fra 
lovgiver et meget sterkt rettslig signal, om at det skal svært mye til for å fravike regelen om 
forhåndsvarsling.  
I Tastads tilfelle, må føringen kunne sies å ha vært et resultat av kommunal 
saksbehandling. En slik saksbehandling vil i tråd med hva som ble utfallet, ha vært i strid med 
forvaltningslovas pliktregler, altså kap. IVs krav til forhåndsvarsel og utredning forut for 
vedtak. 124 De prosessuelle feil i vedtaket førte til et materielt uriktig resultat, som igjen 
forplantet seg til at føringen i matrikkelen ble feil. 
Eksempelet illustrerer samtidig at problemene som sådan kunne vært unngått dersom 
Tastad hadde fått anledning til å skaffe dokumentasjon på et tidligere tidspunkt. Her antar jeg 
kravet om forsvarlig saksbehandling ble tilsidesatt i og med kommunens føringsvedtak.   
Eksempelet kan også bedømmes i lys av en formålsbasert tolkning av matrikkellova, 
sml. Boe (1987) ovenfor. Det sentrale mål bak utformingen av matrl. § 1 var å oppnå ”sikring 
av eigedomsrett og ein effektiv eigedomsmarknad, …for planlegging, forvaltning og 
administrasjon i offentleg sektor.”125  Poenget, er som tidligere nevnt, at opplysningene skal 
danne basis for aktørenes beslutninger.  Den publiserte status på eiendommen var i Tastads 
tilfelle feil i en periode, og kan således sies å ha vært “i strid” med lovas formål. Det kan 
samtidig presiseres at kommunen har plikt etter matr. forskriftens § 20, 2.ledd til å anmerke 
klage i matrikkelen. Men føringen ville allikevel vært i strid med materiell rett.  
                                                           
123
 Ot. prp. nr. 38 (1964-1965), merknad til fvl. §16.  
124
 Forvaltningsloven kap IV, særlig §§ 16 og 17.   
125
 Ot.prp. nr. 70 (2004-2005), merknader til § 1.  
 34 
 
En foreløpig konklusjon de lega lata, kan gå ut på at varslingsregelen i matrl. § 26, 
4.ledd, ikke gjelder for føring som må regnes som enkeltvedtak. Spørsmålet er om en slik 
regel også lar seg bekrefte ytterligere gjennom proposisjonen.  Før jeg går inn på hva som 
faktisk var lovgivers intensjoner, vil jeg minne leseren på at den ”røde tråden” her er å 
identifisere prosessuelle begrensninger ved anvendelsen av matrl. § 26, 1.ledd.  
 
  
 35 
 
 
2.4 Nærmere om lovgivers intensjoner  
 
Problemstillingen er her å komme til bunns i hva lovgiver mente om forholdet mellom matrl. 
og forvaltningsloven. Spørsmålet som her undersøkes nærmere, er om lovgiver ønsket at 
regelen om underretning etter matrl. § 26, 4.ledd skulle gå foran regelen om forhåndsvarsel, 
jf. fvl. § 16.  
Noe er allerede sagt i det foregående punkt. Men målet å komme enda nærmere et svar 
på hvilke situasjoner som utløser prosessuelle pliktregler som kan virke begrensende for 
skjønnet ved anvendelsen av matrl. § 26, 1.ledd. Jeg vil samtidig peke på at brudd på 
prosessuelle plikter, for så vidt også kan betraktes som materielle kompetanseskranker i den 
grad de kan lede til materiell ugyldighet, jf.fvl. § 41.   
En kan innlede med en type retting som lovgiver opprinnelig antok ikke skulle 
omfattes av matrl. § 26, 1.ledd, jf. 4. ledd om underretning. Men man må gå via matrl. § 22 
(om føring i matrikkelen) for å se dette. Av merknader til bestemmelsens sjette ledd, fremgår 
det at ”Når det gjeld rettingar av meir registerteknisk karakter, f.eks. retting av 
bygningskoordinatar, kan det vere aktuelt å sløyfe kravet om særskilt underretting. 126  
Men dette ble ikke fulgt opp i forskriftene, slik hovedregelen nå fremgår av matr. 
forskriftens § 10, 2.ledd. Her heter det at eier eller registrert fester ”skal underrettes”. Men 
dette bekrefter nok langt på vei at mindre rettinger omfattes av administrasjons-begrepet, sml. 
pkt 2.3 ovenfor.  
Et snevert unntak fremgår imidlertid av 2.ledd, 2.pkt, for ”masseføring” av 
opplysninger. I disse tilfellene kan underretning skje på andre måter, for eksempel gjennom 
aviser, men underretning kan altså i regelen ikke unnlates fullstendig.  
Spørsmålet er fortsatt om lovgiver gjennom reglene om klage og underretning, har 
etablert en ordning jeg velger å kalle ”utskutt” virkning av forvaltningsloven. 127 
Nye bygninger skal i medhold av matrl. § 25, og matr.forskriftens § 60 (1) 
matrikkelføres ”samtidig” i henhold til gitte tillatelser. På denne måten må tiltakshaver/eier 
antas å ha gode forutsetninger for å kontrollere den underretning om matrikkelføring han 
senere mottar. 
 
                                                           
126
 Ot.prp. nr. 57 (2006-2007) endringslov, merknad til § 26.  
127
 Matrikkellova §§ 46 og 26,4.ledd. 
 36 
 
Dessuten kan kravet til underretning oppfylles allerede i søknadsprosessen. 128 I denne 
sammenheng har ”Utvalg for kommunikasjon og byggesaker” foreslått nye søknadsblanketter 
med egne felter om hvilke opplysninger som vil bli overført til matrikkelen. 129  
Problematiseringen av en regel om forhåndsvarsel synes derfor å være mest aktuell 
ved endringer kommunen foretar på eget initiativ, samt for eksempel ved føring av 
bygningsopplysninger om eldre bygninger.  
Ettersom klagefristens oppstart er knyttet til underretningstidspunktet, fremstår det 
naturlig å drøfte matrl. §§ 26,4.ledd, jf. 46 flg. over ett. 130 Av matrl. § 46, som regulerer 
partens klagerett, fremgår det som kan synes å være lovens klare hovedregel for enkeltvedtak.  
 
Der heter det i 1.ledd, 1.pkt. at:  
 
” Enkeltvedtak etter denne lova kan klagast på etter kapittel IV til VI i      
forvaltningslova.”  
 
Ettersom lovgiver her for klage har henvist til fvl. ”kap. IV-VI”, kunne man anta at det skal 
gis forhåndsvarsel for føring som er enkeltvedtak. Og i proposisjonen, uttalte departementet at 
”Forvaltningslova sine generelle reglar om klage over enkeltvedtak gjeld”. 131Men et 
spørsmål er om lovgiver trass i dette har skapt grobunn for tvil. Min tvil kan i hvert fall 
illustreres ved fem hovedpunkter: 
 
- Lovgiver innleder matrl. § 46, 1.ledd, 1.pkt med å benytte ordet ”klage”. Det er 
riktignok henvist til prosessreglene etter fvl., kap. IV flg. Også i forarbeidene taler 
man bare om ”klage” og nevner ikke forhåndsvarsel i denne sammenheng.  
 
- Ser man deretter hen til ordlyden i matrl. § 26, taler denne vitterlig kun om 
underretning, uten at det fremkommer henvisning til forvaltningslova eller at unntak 
fra 4.ledd kan gjøre seg gjeldende. 
  
                                                           
128
 Rundskriv T-2009-5, merknad til § 10, jf. matr.forskriftens § 60.  
129
 Statens Kartverk (2011), Blanketter ute på høring. Internettpublikasjon.  
130
 Ot. prp. nr. 70 (2004-2005), pkt. 25.4.2.1, nederste avsnitt, jf. fvl. § 29.  
131
 Ot.prp. nr. 70 (2004-2005), pkt 25.4.1, tredje avsnitt. 
 37 
 
 
- Riktignok finner man en henvisning til fvl. i merknadene til matrl. § 26,4.ledd. 132 
Det fremgår der at underretning er et ”skal”- krav, fulgt opp av en setning om at 
forvaltningslovas regler (bl.a.) om partenes rett til å uttale seg ”då” kan komme i bruk. 
Men slik setningene er plassert, er det nærliggende å tolke ordet ”då” dit hen at 
forvaltningslovens regler først skal slå inn når underretning er gitt.   
 
- Det fjerde punkt man kan merke seg, er matrl. § 46, 1.ledd og den etterfølgende 
oppramsing på vedtak som gir klagerett.  Som et eksempel her kan man ta § 46, 1. 
ledd, 2.pkt. bokstav h), om at avslag på krav om retting kan påklages.  
 
- Lovgiver inntok § 46, bokstav d), om ”føring av referanse til avtale om eksisterende 
grense.”, men ingen kategori som generelt hjemler rett til å klage på for eksempel 
føring av enkeltvedtak som er resultat av kommunens saksbehandling i ”symbiose”- 
tilfellene (sml. pkt. 2.3).  
 
Lovens ordlyd og utforming vil formodentlig bidra til at parter og lovanvendere får et inntrykk 
av at bare avslag på et krav om retting er enkeltvedtak som kan påklages, og slik at man 
verken har klagerett eller prosessuelle rettigheter knyttet til den ”forberedende” 
saksbehandling; frem mot – og inkludert føringen i matrikkelen.  
Når det gjelder matrikkelforskriften, kan det også være grunn til å stille spørsmål ved 
hvorfor ikke føring av bygningsstatus om tillatt bruk etter § 60 skal forhåndsvarsles, mens et 
slikt krav er innført for føring av opplysninger om forurenset grunn, jf. § 61, (2). Reglene om 
bruksendring133, fastsatt med hjemmel i Plan- og bygningsloven, kan som nevnt begrunne at 
endring i slike opplysninger skal forhåndsvarsles.  
Av andre bestemmelser som direkte hjemler forhåndsvarsel, kan jeg nevne 
matr.forskriftens §§ 47 (der sak er fremsatt for jordskifteretten) og 48 (om erverv av grunn til 
offentlig jernbane). 
 
                                                           
132
 Ot. prp. nr. 70 (2004-2005), merknader til § 26, fjerde ledd.  
133
 Plan- og bygningsloven § 20-1, 1.ledd, bokstav d), jf. byggesaksforskriften § 2-1 nr 1. 
 38 
 
For å forstå lovens utforming, må man imidlertid kaste blikket mot et annet sted i 
proposisjonen, der det fremgår at hensynet til ”framdrift og effektivitet i saksbehandlinga” 
måtte føre til at parter ikke skal kunne klage over ”alle avgjerder i alle fasar av saka”. 134  
Også gjennom Justisdepartementets innspill gis det uttrykk for en tilsvarende 
oppfatning. Man mente det var viktig å trekke en grense mot ”prosessledende beslutninger”, 
og fremholdt at en klagerett først og fremst ville være aktuelt ved avslag på krav om retting.135  
Det kan da være verdt å peke på at verken Justisdepartementet eller 
Miljøverndepartementet med dét kan sies å ha utelukket muligheten for at en annen regel 
gjelder for enkeltvedtak.  
Inspirasjon til begrepet ”utskutt” virkning av forvaltningslova, er hentet fra den videre 
drøftelse som departementet foretok. Departementet påpekte at parter under delingslova hadde 
hatt problemer med å sette seg inn i hva som var ”enkeltvedtak”, og hva partsbegrepet gikk ut 
på. Oppramsingen i § 46 var i lys av dette ment for og ”klargjere” hvilke vedtak hva parter 
alltid kunne klage på. 136   
Men dette var ikke den eneste begrunnelsen. Den videre drøftelse137 viser at de angitte 
eksemplene på klagerett etter matrl. § 46 flg., var ment som en ”retningslinje” for å fremme 
effektivitetsmålsettingen. Man ønsket å innføre et ”grunnlag” for å kunne ”stille klager i ro 
inntil senere i prosessen”.  
Om lovgiver med dette bidro til å klargjøre klageretten, eller spørsmålet om 
varslingsplikten, kan trolig diskuteres. På ett område var imidlertid lovgiver veldig klar på at 
det skulle gjelde en regel om forhåndsvarsel; ved retting og endring av grenser. Her heter det 
at:  
 
”Kommunen må underrette alle parter i saka og gi dei høve til å ta stilling, før 
kommunen gjennomfører rettinga.”  138 
 
Til spørsmålet om lovgiver ellers mente å gi forrangsbestemmelser, trekker bruken av 
begrepet ”retningslinje” klart i motsatt retning. Uttalelsene jeg har sett på så langt, kan da ikke 
være tilstrekkelig til å slå fast at lovgiver mente å foreta en reell innskrenking i en parts 
rettigheter etter forvaltningsloven.  
                                                           
134
 Ot. prp. nr. 70 (2004-2005), pkt 25.4.1, 4.avsnitt fra begynnelsen. 
135
 Ot. prp. nr. 70 (2004-2005), nederst I punkt 25,3. Sml. matrl. §§ 26, 3.ledd og 46, 1.ledd, 2.pkt bokstav h).  
136
 Ot.prp. nr. 70 (2004-2005), pkt 25.4.1, tredje avsnitt. 
137
 Ot. prp. nr. 70 (2004-2005), pkt 25.4.1, fjerde avsnitt, 2.pkt.  
138
 Ot. prp. nr. 70 (2004-2005), pkt. 25.4.3.  
 39 
 
Som Eckhoff (2010) fremholder, ville retningslinjer ellers måtte bli å tolke i lys av flere 
rettskilder, deriblant lovforarbeidene. 139 En viktig uttalelse i forarbeidende må her veie tungt, 
og fremgår i den siste setning i departementets drøftelse.  Det fremgår der at vedtak som ikke 
er nevnt i oppramsingen:  
 
 ”likevel (kan) klagast på dersom det etter ei konkret vurdering er eit sjølvstendig 
enkeltvedtak etter forvaltningslova.”140  
 
Utsagnet vitner etter min oppfatning om at departementet ikke ønsket ”sterkt nok” å beskjære 
de elementære rettssikkerhetsgarantier som følger av forvaltningslova. Motsetningsvis kan 
man da hevde at det som lovgiver ønsket, bare var å etablere en ”utskutt klagerett” for de 
vedtak som ikke er enkeltvedtak.  
Det kan være grunn til å se nærmere på hva lovkomiteen mente, slik det er utlagt i den 
offentlige utredningen. 141  Av utredningen fremgår det at utvalget ønsket seg en regel som 
gikk ut på at matrikkelføring var å regne som et enkeltvedtak etter forvaltningslova, og uttalte  
at ”De fleste avgjørelser kommunen skal treffe etter lovforslaget er enkeltvedtak”. 
Utvalget beskrev så fire matrikulære hovedkategorier som måtte regnes som 
enkeltvedtak:  
 
I) kommunens vedtak i tilknytning til utførelse av oppmålingsforretninger;             
II) matrikkelføring av oppmålingsforretninger; III) matrikkelføring som resultat av 
kommunens egen saksbehandling, og endelig; IV) tildeling av adresse.(egen 
innskytelse og nummerering) 
 
Til dette presiserte utvalget at føring av opplysninger privatrettslige forhold som krever 
oppmålingsforretning, alltid ville være enkeltvedtak. Når det gjaldt innføring av 
offentligrettslige forhold ved eiendommen, var hovedregelen den motsatte, med mindre 
føringen var et resultat av kommunens saksbehandling etter matrl. § 25. Det gjelder altså 
ingen fast regel om at føring er enkeltvedtak. 
Når det gjaldt grensen nedad, antok utvalget at en publisering av offentligrettslige 
forhold, (altså uten kommunal saksbehandling), ikke kunne regnes som enkeltvedtak.  
                                                           
139
 Sml. Eckhoff (2010) s. 50, om relevante hensyn. 
140
 Ot. prp. nr. 70 (2004-2005), pkt 25.4.1, fjerde avsnitt, dets siste punktum.  
141
 NOU 1999:1 s. 19 og 153 flg. 
 40 
 
Departementet fremholdt i proposisjonen at matrikkelføring ofte ville være publisering 
av opplysninger, mens for eksempel ”sjølve vedtaket” om bruk av grunn av bygninger var å 
regne som enkeltvedtak som kunne påklages. 142 Det man må merke seg, er at lovgiver bare 
har gitt eksempler, men man søkte ikke og uttømmende typeregulere hva som faller innenfor 
eller utenfor forvaltningslova.    
Et spørsmål er om det finnes ytterligere støtte for at føring på eget initiativ i seg selv 
kan være et enkeltvedtak, ved at det oppstår en ”symbiose”. Et klart utsagn i denne retning ble 
avgitt i forbindelse med diskusjonen bak matrl. § 26,3.ledd, om partens krav om retting. 
Lovgiver slo først fast at avslag på krav om retting alltid kunne påklages, og at kommunen i 
slike tilfelle måtte følge saksbehandlingsreglene i forvaltningslova. Men deretter presiserte 
man at: 
 
 ” Det same gjeld dersom kommunen av eige tiltak rettar matrikkelen, og 
vedkommande retting må sjåast som eit enkeltvedtak.”143  
 
Ser man så på instruksverket, fremgår ingen tilsvarende avklaring av departementets 
rundskriv, annet enn å slå fast det i ”..alle tilfeller...” er klagerett ved avslag på retting i 
matrikkelen. 144  
Det nærmeste jeg kommer øvrige presiseringer, kommer fra Statens Kartverk (2011). I 
en publikasjon om feilretting i matrikkelen uttales det at ”matrikkellova udiskutabelt innfører 
at aktuelle parter skal involveres (minimum gjennom underretning) knytt til registrering og 
endring av matrikkelinformasjon. 145 Dette følger for eksempel av matrikkellova § 26 fjerde 
ledd.” (min understr.)  
En bør her føye til at svært mange typer feilretting, ifølge samme publikasjon også 
skal forhåndsvarsles. Generelt vil slike føringer gitt av overordnet myndighet, trolig måtte 
oppfattes som et klart ”rettslig signal” til kommunene, om at regelen rommer ”noe mer” enn 
bare en regel om underretning.146  
Jeg antar funnene bekrefter ytterligere den foreløpige konklusjon (jf. pkt. 2.3) om at 
matrl. § 26, 4.ledd, bare var ment å gjelde for føringsvedtak som ikke kan regnes som 
enkeltvedtak. Et fellestrekk for disse kildene, er at man ikke har utelukket at forvaltningslova 
                                                           
142
 Ot. prp. nr. 70 (2004-2005), pkt. 25.4.2.1.  
143
 Ot.prp. nr. 70 (2004-2005), merknad 25.4.3, i siste avsnitt. 
144
 Rundskriv T-2009-5, merknader til § 10.  
145
 Statens kartverk (2011). Artikkel om feilretting, publisert 16.06.11. 
146
 Eckhoff (2001) s. 95, med videre henvisning til artikler av Boe.   
 41 
 
generelt kan slå igjennom på et tidligere stadium enn for de angitte klagekategorier; snarere 
tvert i mot. Man kan her altså anlegge en innskrenkende fortolkning av varslingsregelen.147  
Lovgiver var på den annen side påpasselig med å presisere at det i mange tilfeller vil 
være snakk om ”administrasjon” eller ”publisering”, og da uten å problematisere grensen 
mellom føring av enkeltvedtak og reglene om forhåndsvarsel – og regelen om underretning. 
Dette står i kontrast til komiteens uttalelse om at føring i de fleste tilfeller vil være 
enkeltvedtak.  
Et ”kontrollspørsmål” er hvordan regelverket for øvrig ble utformet. Regelen om utsatt 
føring i matrikkelen kan tjene som et eksempel, jf. matr. forskriftens § 20, 1.ledd. 
Bestemmelsen forutsetter at det kan foreligge et enkeltvedtak også forut for den matrikulære 
behandling, ved at kommunen må vurdere om fvl. § 42 kan gi grunnlag for utsatt føring i 
matrikkelen. 148 Videre fremgår det at bestemmelsen er aktuell der klagen gjelder 
”enkeltvedtak eller annen avgjørelse” som gir klagerett etter matrl. § 46; og der klagen 
gjelder vedtak som er fattet etter ”annen lovgivning” – og føring i matrikkelen bare er å anse 
som en publisering av vedtaket. I denne sammenheng er det verdt å gjenta at det er den 
underliggende lovgivning som direkte hjemler klageretten forut for matrikkelføring, for 
eksempel ved et pålegg etter Plan- og bygningsloven149.  Men det kan altså tenkes et 
sammenfall mellom føring og enkeltvedtak.   
Også i rundskriv hvor departementet kommenterer matr.forskriftens § 61, påpekes det 
at det er saksbehandlingen forut for føringen som berettiger til klage, og ikke selve 
matrikkelføringen. 150 Departementet har imidlertid her skilt mellom enkeltvedtak og andre 
avgjørelser med klagerett etter § 46. Et slikt skille må da formentlig også være sentralt hva 
angår føring generelt.  
Så vidt jeg bedømmer, er det ingen prinsipielle ulikheter mellom ovennevnte føring av 
”bygningsopplysninger” eller føring om ”forurenset grunn”, idet begge bestemmelser vil ha 
betydning for eiers bruk av en eiendom. Det er samtidig neppe heldig at departmentet de facto 
har trukket opp slike skillelinjer, da dette kan være med på å tilsløre i hvilke tilfelle 
forvaltningslova skal slå inn. Poenget i denne sammenheng er at disse reglene – igjen på 
grunn av forholdet til forvaltningslova - eller til særlovgivningen151 forøvrig, kan legge bånd 
på - og dermed innskrenke den matrikulære kompetanse.  
                                                           
147
 Sml. Eckhoff (2001) s.119. 
148
 Rundskriv T-2009-5, merknad til matr.forskriftens § 20.  
149
 NOU 1999:1, s. 154. 
150
 T-2009-5, merknader til matr.forskriftens § 61.  
151
 For eksempel Plan- og bygningsloven (2008), § 1-9, 1.ledd. 
 42 
 
Det avgjørende ellers må være hva som er vedtakets materielle innhold og 
begrunnelse, og ikke om man kaller vedtaket publisering eller administrasjon. Woxholth 
(2011) har fremholdt at realiteten må være det avgjørende152; noe som også må gjelde føring 
av bygningsopplysninger.  
Den endelige konklusjon går ut på at det de lege lata gjelder en regel om 
forhåndsvarsling ved anvendelsen av matrl. § 26,1.ledd, for all føring som innholdsmessig må 
regnes som ”enkeltvedtak” (og som ikke fra før er kjent for parten). 153 Kommunens 
kompetanse til og på eget initiativ å foreta endringer, er dermed begrenset av de prosessuelle 
plikter som følger med enkeltvedtakene.  
I tråd med drøftelsene er det videre tvilsomt om lovgiver på en rettsgyldig måte har 
bundet opp retten til å påklage enkeltvedtak til de tidspunkter som er angitt i oppramsingen, 
jf. matrl. § 46.  
Når det gjelder spørsmålet om bestemmelsen er lex specialis, vil det altså ikke oppstå 
noen egentlig motstrid der man står overfor et enkeltvedtak.  
Det er etter min oppfatning et paradoks, at lovgiver på den ene siden ønsket å redusere 
antall klager i den tidlige fase, samtidig som lovgiver har fremholdt at forvaltningslovas 
prinsipper skal gjelde. Når ikke lovgiver har gjort klare unntak fra forvaltningsloven, mener 
jeg det blir vanskelig å applaudere den lovtekniske utforming. Men virkningen kan trolig bli 
at forvaltningslovens betydning dempes. Når det gjelder hvordan den nærmere grense mellom 
vedtak/enkeltvedtak vil bli praktisert, synes hensynet til partens rettssikkerhet de lege lata å 
skulle veie tyngre enn hensynet til effektivitet.  
De lege ferenda gir en slik lovforståelse den beste løsning, og vil harmonere best med 
forvaltningskomiteens innstilling om at vedtak i tvilstilfelle bør anses ”individuelt.”, altså som 
enkeltvedtak. 154 Jeg legger samtidig betydelig vekt på at en slik effektivitet lovgiver ønsker 
seg, i seg selv kan bidra til å undergrave lovens formål.  
Lovgiver kan vurdere å presisere reglene i matrl. §§ 26 og 46, slik at det fremkommer på 
en klar og utvetydig måte at underretning bare er en ”minimumsregel” som gjelder vedtak 
som ikke er enkeltvedtak. I lys av det ovenstående, vil jeg bemerke at forhåndsrubrisering for 
visse rettinger/endringer, neppe er heldig. 155 
  
                                                           
152
 I denne retning; Woxholth (2011) s. 99. 
153
 Når parten er kjent med et fremtidig vedtak, kan forhåndsvarsling unnlates, jf. fvl. § 16, bokstav c). 
154
 Innst. O. nr. 2 (1965-1966), se side 3, samt 4, c). 
155
 Statens kartverk (2011). Artikkel om feilretting, publisert 16.06.11. 
 
 43 
 
3 Reglene om klage etter §§ 46, jf. 26, 3.ledd  
 
3.1 Om klageretten og dokumentasjonskravet  
 
Problemstillingen som vil oppstå ved klage, er hvordan man skal fastlegge 
”dokumentasjonskravet”. Dokumentasjonskravet påhviler henholdsvis både kommunen og 
parten etter § matrl. § 26, 1.ledd og 3.ledd.  Samtidig reises spørsmålet om hvilke grunnlag en 
part kan påberope seg ved klage.  
En part kan alltid kreve matrikkelopplysninger rettet, i medhold av matrl. § 26, 3.ledd. 
Grunnkravet er at parten kan dokumentere sitt krav, noe som fremgår direkte av ordlyden. 
Hva som kan tenkes å føre frem vil jeg komme inn på i pkt 3.2.1 flg.; hvor også 
dokumentasjonskravet vil bli behandlet ytterligere.  
Der en grense er fastlagt i oppmålingsforretning, kan derimot ikke parten kreve denne 
rettet, selv om han fremlegger dokumentasjon, jf. matrl. § 26, 3.ledd, 3.pkt. Det fremgår av 
proposisjonen at det samme gjelder andre opplysninger som fordrer oppmålingsforretning, 
(sml. matrl. § 6). 156 
Lovens system medfører at det er parten etter matrl. § 26, 3.ledd som får bevisbyrden 
for at en føring etter § 26,1.ledd var uriktig. Dette mener jeg er betenkelig i et 
rettssikkerhetsperspektiv, et poeng også den sentrale matrikkelmyndighet har påpekt, gjennom 
undervisning i den nye loven.157 Parten må eventuelt finne riktig hjemmel fra 
bakgrunnsretten, og legge frem ”tilstrekkelig dokumentasjon”; et krav som skal bedømmes av 
kommunen i en ”konkret vurdering”. 158 
Dersom forvaltningen skulle avslå kravet, har parten klagerett etter matrl. § 46, 
bokstav h), og Fylkesmannen er klageinstans, jf. § 46, 2.ledd. Klagefristen er på tre uker etter 
fvl. § 29, noe som fremgår av henvisningen til fvl. kap. VI i matrl. § 46, 1.ledd, 1.pkt, samt av 
proposisjonen. 159 Lovgiver fremholdt her at fristen løper fra tidspunktet for underretning, og 
ellers fra det tidspunkt parten burde ha skaffet seg kunnskap om forholdet.  
Den part som mener forvaltningens behandling av saken var ”urett”, kan imidlertid 
også klage til Sivilombudsmannen, med en frist på ett år fra Fylkesmannens vedtak.160 I 
tillegg kan naturligvis også søksmål for domstolene være en mulighet.  
                                                           
156
 Ot. prp.nr. 70 (2004-2005), merknad til § 26, 3.ledd.  
157
 Statens Kartverk, Foredrag for Geoforum, Gardermoen 26.05.2011. 
158
 T-2009-5, merknad til § 10 om retting m.v. 
159
 Ot. prp. nr. 70 (2004-2005),  pkt 25.4.2.1, siste avsnitt.  
160
 Sivilombudsmannsloven, § 6, 3.ledd.  
 44 
 
  Partens krav synes forholdsvis godt fundert der forvaltningen har gått utover sin 
materielle kompetanse i vid forstand, ved at kommunen har ført noe som kommer i strid med 
rettsregler gitt i matrl., eller i annen lovgivning. Der kommunen av eget initiativ har gjort 
endringer i opplysninger som krever oppmålingsforretning kan tjene som ett eksempel. 
Partens krav på retting følger her direkte av matr.lovens bestemmelser.  
For øvrig lovgivning, vil jeg bruke Tastads eksempel, som viser at forvaltningen i 
anvendelsen av matrl. § 26, 1.ledd materielt sett må holde seg innenfor Plan- og 
bygningslovningen. I slike tilfelle foreligger myndighetsoverskridelse, nettopp fordi en 
spesiell rettsregel angir hva kommunen kan bestemme. Matrl. mangler som nevnt en 
derogasjonshjemmel (se pkt. 2.2.3 ovenfor). For disse tilfellene er ikke vurderingstemaet om 
feilen har hatt innvirkning, men om forvaltningen hadde kompetanse eller ikke.   
På samme måte må det forholde seg ved brudd på personelle regler. Der en instans 
som ikke er beskrevet i matrl. § 5a har fattet en matrikulær beslutning, kan parten påberope 
seg manglende kompetanse. Som nevnt under pkt. 1.2, kan slike vedtak oppfattes ugyldige – 
og som den klare hovedregel som nulliteter ved tyngende vedtak (påbud og forbud).  
Når det gjelder prosessuelle pliktbrudd, er som nevnt vurderingstemaet om feilen kan 
ha virket inn på resultatet. Eckhoff (2010) fremholder at: 
 
”Hvor mye som skal til for å statuere ugyldighet, må i så fall vurderes særskilt for 
hver enkelt del.” 161 
 
 Der man har lagt feil fakta til grunn, som følge av unnlatt forhåndsvarsel og utredning, vil 
parten kunne ha gode muligheter for å vinne frem.  Manglende forhåndsvarsel og utredning 
etter forvaltningslova, vil kunne føre til at beslutningen er ugyldig; også i de tilfelle hvor 
organet var kompetent.  
Også der personen manglet godkjenning, må et innvirkningskriterium legges til grunn, 
sml. pkt 2.2.1 ovenfor.  
Matrl. § 26, 1.ledd er et eksempel på fullmaktslovgivning der kommunen 
tilsynelatende er stilt temmelig fritt til å vurdere, og avgjøre om retting skal foretas, og dels 
hva en retting skal gå ut på. Som fremstillingen har vist, finnes det imidlertid noen ytre 
rammer for denne kompetansen, både etter matrikkelova med forskrifter, men også etter 
”bakgrunnsretten”. 
                                                           
161
 Eckhoff (2010) s. 500. 
 45 
 
Fullmaktslovgivning reiser noen generelle betenkeligheter i forhold til partens 
rettssikkerhet. Graver (1996) viser i denne sammenheng til162 forvaltningskomiteens 
merknader, om at:  
 
I) mulighet for rettslig kontroll svekkes; II) faren for myndighetsmisbruk øker;  
III) den enkelte borgers rettsposisjon blir usikker – og endelig IV) at kravet til 
likebehandling kan bli vanskelig å praktisere. 163 (egen innskytelse og nummerering) 
 
Den vide formulering i matrl. § 26, 1.ledd gjør at parten trolig vil ha vanskelig for å øve 
rettslig kontroll gjennom matrl. § 26,3.ledd, om det ikke går klart frem av underretningen etter 
4.ledd hvilke regler som er anvendt. En enkel henvisning til matrl. § 26, 1.ledd vil trolig 
fremstå lite forklarende i denne sammenheng.  
De betenkeligheter som her er påpekt, bør de lege ferenda virke skjerpende i 
vurderingen av om, og hvordan kompetansen etter matrl. § 26, 1.ledd skal benyttes, og til den 
underretning som parten skal motta.  Parten bør på sin side kanskje særlig undersøke om det 
kan foreligge brudd på materielle regler, eller prosessuelle pliktregler, jf. fremstillingen i  
kap. 2.   
 I det følgende vil jeg imidlertid gå ett skritt videre, og foreta en nærmere betraktning 
av regelen om lovlig etablert bruk. 
 
  
                                                           
162
 Graver (1996) s. 163. 
163
 NUT 1958-3 s. 14 og 15.  
 46 
 
3.2 Nærmere om forholdet mellom matrikkellova og Plan- og 
bygningsloven 
3.2.1 Innledning 
 
Problemstillingen er på hvordan parten kan påberope seg brudd på materielle 
kompetanseregler som grunnlag for klage etter matrikkellova. Jeg vil for dette formål anvende 
Plan- og bygningsloven, og mener med det å illustrere det generelle prinsipp om at det må 
innfortolkes materiell rett i forvaltningens matrikulære kompetanse, sml. også departementets 
brev fra 2010. 164  
Et særlig spørsmål er om hvordan en part i medhold av § 26,3. ledd (et krav om 
endring), kan påberope seg den materielle rett for å oppfylle matrikkellovas krav til 
dokumentasjon. Jeg vil se nærmere på det rettslige innhold av begrepene ”tillatelse” og 
”lovlig etablert bruk”.  
3.2.2 Nærmere om begrepene tillatelse og lovlig etablert bruk  
 
Som den videre fremstilling vil vise, er dette spørsmålet mest aktuelt for gamle byggverk, jf. 
også uttalelser av departementet165 og Statens kartverk. 166 Bygningsopplysninger i 
matrikkelen kan si noe om hvilken bruk som gjøres av eiendommen. Men matrikkelen er som 
jeg tidligere har vært inne på, ikke et tilstrekkelig grunnlag for å utlede hvilken bruk 
kommunen har ”godkjent”. 167  
For å bedømme hva som er tillatt bruk, må det tas utgangspunkt i de tillatelser som 
vedrører bygningen. Det følger av matrl. § 25, jf. matr.forskriftens § 60 (1), at kommunen skal 
registrere bygningen i overenskomst med de tillatelser som gjelder eiendommen. Men ved 
oppføring av en ny bygning er det ikke nødvendig å søke om særskilt brukstillatelse, og slik at 
søknaden blir vurdert ut fra den bruk som forutsettes gjort av bygningen. Men dersom den 
påtenkte bruk ikke skjer i tråd med forutsetningene, står man overfor en søknadspliktig 
bruksendring.168  
Reglene fremgår uttrykkelig av pbl. § 20-1, 1.ledd, bokstav d), jf. byggesaksforskriften 
§ 2-1 nr 1. 169 Forskriften åpner for at det kan tas en vurdering i to ledd.  Utgangspunktet tas i 
de forutsetninger som måtte ligge i en tillatelse. Men i mangel av ”tillatelse”, noe som er 
                                                           
164
 Brev fra Miljøverndepartementet til Statens kartverk av 22.09.10. 
165
 Brev fra Miljøverndepartementet til Statens kartverk av 22.09.10. 
166
 Statens Kartverks føringsinstruks ver. 2.4.2. 
167
 Jf. også rundskriv T-2009-5, merknader til matr.forskriftens § 60. 
168
 Innjord (2010) s. 562, med videre henvisninger.   
169
 Plan- og bygningsloven av 2008.  
 47 
 
særlig aktuelt for gamle bygg, må man falle tilbake på å vurdere om bruken er lovlig etablert. 
Dette følger av bestemmelsens ordlyd; ”eller lovlig etablert bruk”.  Innjord (2010) 
fremholder for disse tilfellene at: 
 
“Den faktiske bruken av byggverket angir således sammenligningsgrunnlaget for den 
påtenkte bruken,...” 170 
 
At lovlig etablert bruk skal tas i betraktning også for den matrikulære behandling, fremgår 
uttrykkelig i departementets brev. 171 Samtidig kan det virke misvisende for forvaltningen at 
rundskriv til matr.forskriften bare nevner vedtak etter Plan- og bygningslovgivningen, uten 
samtidig å nevne lovlig etablert bruk. 172   
Som et eksempel, kan man ta en ”bolig” fra 1920 årene, som siden 1961 er benyttet 
som fritidsbolig. Spørsmålet blir så hva som er vurderingstemaet for om fritidsbruken er 
”lovlig etablert”. Kommentarer forut for vedtagelsen av byggesaksforskriften gir her en 
temmelig klar veiledning. 173 Betraktningen tar utgangspunkt i nåtid, og viser at går et skille 
mellom det å a) kunne kreve bruksendringssøknad, og b) hvorvidt det i dag vil være grunnlag 
for å nekte innvilget en slik søknad om bruksendring.  
Det avgjørende for kategori a) er hvilke regler og hvilke forutsetninger som gjaldt den 
gang nåværende bruk ble etablert. Var bruken lovlig etablert etter datidens regelverk, kan 
altså eksisterende bruk fortsette uten krav om bruksendringstillatelse.  
Det rettslige vurderingstemaet er altså om den eksisterende bruk kunne etableres uten 
hinder av lovverket som gjaldt den gang. Det sentrale i denne sammenheng er at lovlig 
etablert bruk etter sin art ikke kan dokumenteres i form av en tillatelse, slik at det er den eldre 
lov man må undersøke.  
Forskriften harmonerer dermed med en Høyesteretts-dom, inntatt i Rt. 2002.209. 174 
Saken illustrerer at fritidsbruk etablert før lovendringen, medførte at ny eier skulle ha søkt om 
bruksendring til bolig når endringen fant sted etter lovendringen. 
  
                                                           
170
 Innjord (2010) s. 563, med videre henvisning. 
171
 Brev fra Miljøverndepartementet til Statens kartverk av 22.09.10. 
172
 Rundskriv T-2009-5, merknader til matr.forskriftens § 60. 
173
 Høringsnotat til byggesaksforskrift av 23.juni 2009, s. 14, siste avsnitt. 
174
 Søk i lovdata online 6.9.11 på bruksendring og bygningsråd . 
 48 
 
På dommens side 216 heter det: 
 
”Lov om bygningsvesenet av 1924, som i hovedsak gjaldt for byene med et 
tilgrensende byggebelte, hadde ikke egne bestemmelser om fritidseiendommer. Hytter i 
den tidligere Strinda kommune, som fra 1964 var slått sammen med Trondheim, kunne 
uten hinder av bygningsloven av 1924 tas i bruk som helårsbolig,…” 
 
En ”grunnforutsetning” er at man må ta utgangspunkt i – og altså anta at bygget opprinnelig 
var lovlig oppført, og slik at også bruken av bygningen må anses ”lovlig etablert”. 175 
For kategori b), der søknad er fremsatt, er utgangspunktet at den nye ønskede bruken 
må holdes opp mot de hensyn Plan- og bygningslovgivningen er satt til å ivareta. Men dette er 
altså ikke aktuelt der det foreligger en ”lovlig etablert bruk”. Her finnes en del rettspraksis, 
men jeg må begrense meg til å fokusere på spørsmålet om lovlig etablert bruk, altså kategori 
a).  
Til spørsmålet om hvilken dokumentasjon kommunen kan kreve, må det tas 
utgangspunkt i at parten regelmessig verken har fått tillatelse eller annen godkjenning fra 
kommunen som bekrefter bruken. Av denne grunn kan det neppe oppstilles et krav om 
skriftlighet for at bruken er ”akseptert” eller ”godkjent” av kommunen. Synet bekreftes, om 
ikke direkte, gjennom en prinsipputtalelse176 av Kommunal - og regionaldepartementet, hvor 
man kom til det ikke er et vilkår for å søke om bruksendring at den lovlig etablerte bruk også 
er ”godkjent” av kommunen.177 Også hensynet til en konsistent forståelse av regelverket taler 
dermed mot å oppstille et slikt vilkår. 
Instituttet ”lovlig etablert bruk” skal altså forstås som en ”godkjent bruk” i kraft av 
loven, og det må derfor antas tilstrekkelig at parten kan sannsynliggjøre at bruken tok til uten 
hinder av datidens lovverk.  
Med bakgrunn i Rt. 2002.209, kan man slå fast at den registrerte bopel i 
folkeregisteret ble et viktig bevismoment. I den konkrete sak, hadde også forrige eier 
hjemmelen til en eiendom i byen. 178 Bopelsattest som viser at eier ikke bodde på 
fritidseiendommen i tiden før bygningsloven av 1965 trådte i kraft, må derfor kunne 
vektlegges betydelig som bevis. Hvis slik bruksendring finnes bevist, spiller det således ingen 
rolle om bygningen engang var etablert som et bolighus.  
                                                           
175
 Innjord (2010) s. 562 med videre henvisninger. 
176
 Sak nr 00/3352 av 13.oktober 2000.  
177
 Nevnt i Innjord (2010) s. 563. 
178
 Se dommens side 213.  
 49 
 
Som et supplement til den rettslige vurdering av hvor man har sin bopel, kan en 
skattesak inntatt i Rt. 1988.1110 være illustrerende. Spørsmålet var blant annet om 
skatteyteren var ”bosatt” i Norge. 179 Her anla retten en skjønnsmessig helhetsvurdering; hvor 
momenter som bostedsforhold og forretningsdrift (yrke) ble vurdert.  Dette sammenfaller 
langt på vei med vurderingstemaet i Rt. 2002.209. 
I en forvaltningsssak kalt ”Bryggerhus” fra 2006, bekreftet sivilombudsmannen 
regelen om at faktisk bruk, og ikke eiendommens objektive karakter kan være avgjørende. 180 
Saken illustrerte samtidig at ”ikke-bruk” kan føre til at man taper rett på å gjenoppta en 
opprinnelig lovlig etablert bruk.  
Når det gjelder den nærmere bevismessige vurdering antar jeg derfor at man i 
vurderingen må falle tilbake på prinsippet om fri bevisbedømmelse, sml. tvl. § 21-2 (1). 181 Et 
slikt syn vil heller ikke være i strid med kravet etter med matr.forskriften, om at kommunen 
må foreta en ”konkret vurdering”. 182   
Til støtte for synet, kan jeg også vise til en avgjørelse av Statens Kartverk, hvor man la 
til grunn at det må skje en ”fri bevisvurdering” i slike saker, jf. et enkeltvedtak av 2009. 183  
Samme sak ble så behandlet av Sivilombudsmannen i 2010, hvor synet ble bekreftet. 184  
Saken gjaldt en eiendom som i GAB ble omgjort fra fritidsbolig til bolig. Selv om saken 
gjaldt føring etter GAB, gikk ombudsmannen i sin tolkning også inn på matrikkellovens 
formål, og vurderte det faktum at kommunen gjennom en årrekke hadde avkrevd 
avgiftsbetaling etter sats for fritidsboliger.  Men ombudsmannen lot ikke dette være 
avgjørende; for å vinne frem måtte klager ha “godtgjort” at det også forelå ”en lovlig etablert 
bruk”. Klager vant dermed ikke frem.   
Av dette kan en utlede at det også skal noe mer til, for at forvaltningen kan sies å ha 
forhåndsbundet seg til å betrakte eiendommen som en fritidsbolig. 185 I tråd med Eckhoffs syn 
om regeldannelse, 186 bør det dermed være tilstrekkelig at en part kan sannsynliggjøre at den 
aktuelle bruk ble etablert, før bygningsloven av 1965 trådte i kraft 1.jan 1966. 187   
                                                           
179
 Søk i lovdata 26.10.11 på bopel og bruksendring.  
180
 SOMB-2007-80 (saksnr. 2006/592), kommentert i Innjord (2010) s. 563. Gjævenes (2011): Populærnavnet 
     fremgår ikke i boken, men etter samtale og e-post med forfatterne. 
181
 Tvisteloven av 2005. 
182
 Rundskriv T-2009-5, merknad til § 10. 
183
 Statens Kartverk. Vedtak nr. 06/00220-12 av 12.10.09. 
184
 Sivilombudsmannen. Sak nr. 2009/2978-6.  
185
 Om forhåndsbinding av forvaltningsmyndighet: Eckhoff (2010) s. 442-443. 
186
 Sml. Eckhoff (2010) s. 37. 
187
 Jf. res. av 26 nov. 1965. 
 50 
 
Men der man i tillegg kan påvise at kommunen har forholdt seg til eiendommen i tråd 
med den aktuelle bruk, kan dette trolig vektlegges som bevis for de faktiske forhold.  
Underrettspraksis om matrikkelopplysninger knyttet til økonomisk kartverk (ØK), trekker i 
denne retning. 188 I en dom av 26. april (2010) la lagmannsretten avgjørende vekt på den 
publisitet som kartet hadde, og at mangel på protest innebar en ”stilltiende” aksept av 
grensene. Der en kommune ikke har reagert på en registrert bruk gjennom en årrekke, kan 
dette bidra til å sementere det faktum at en bestemt bruk har blitt etablert – og dermed trolig 
bidra i den bevismessige helhetsvurdering.  
Hvor grensen gikk ifølge kart, ble også avgjørende i dom av 21.juni 2007.  Men med 
bakgrunn i nevnte SOMB-sak fra 2009, kan en kanskje anta at man må ha noe dokumentasjon 
i tillegg.  
Passivitetsbetraktninger kan i visse fall tenkes å føre frem som et selvstendig grunnlag 
mot kommunen, som der et pålegg ikke følges opp. Lovutredningen viser at lovkomiteen var 
oppmerksom på problemstillingen; og man pekte særlig på situasjonen med eierskifter. 189   
Det er trolig derfor det fremgår av matrl. § 25, 4.ledd, at pålegg om bruk av grunn og 
bygninger, skal matrikkelføres ”straks” pålegget er vedtatt. Men forskriften og rundskrivet 
kaster ikke nærmere lys over spørsmålet.  
Pbl. § 31-2 bør nevnes, og gjelder ”Tiltak på eksisterende byggverk”. 190 
Bestemmelsens 2.punktum gjelder byggverk som brukes i strid med gjeldende plan. Det slås 
der fast at bruk som er etablert før planen ble vedtatt, lovlig kan videreføres. En forutsetning 
er at det ikke skjer endringer av bruken, eller at det gjøres vesentlige endringer ved 
bygningen. 191 Dette synes å være i tråd med forvaltningspraksis, jf. et enkeltvedtak av 2011, 
hvor Fylkesmannen så bort fra den tidligere bruk ved søknad om riving/nyoppføring. 192      
 
 De lege lata kan funnene oppsummeres i fire punkter: 
 
I. En bruk skal som et utgangspunkt betraktes som ”lovlig etablert” hvis den ble 
påbegynt uten hinder av datidens lovgivning 
II. For å nyte rettsbeskyttelse, må den lovlig etablerte bruken ha vært sammenhengende 
og vedvarende 
                                                           
188
 Lagmannsrettdommer av 26.april 2010 (LA-2009-176001) og 21.juni 2007 (LE-2006-39937). 
189
 NOU 1999:1 s. 85.  
190
 Plan og bygningsloven av 2008, § 31-2, 2. punktum.   
191
 Sml. Innjord (2010) s. 850.  
192
 Fylkesmannen i Vest Agder, Sak 2011/4441 av 19.09.11 s.  4. 
 51 
 
III. Skjer bruken i strid med gjeldende planer, går den lovlig etablerte bruk foran og kan 
fortsette193 
IV. Dersom bygningen eller bruken av denne i dag endres i forhold til tillatt bruk/lovlig 
etablert bruk, vil dette være søknadspliktig i seg selv  
 
De lege ferenda, mener jeg hensynet til partenes rettssikkerhet må veie tungt. For å sikre seg 
mot at kommunene ikke stanser opp ved spørsmålet om tillatelse til en bestemt bruk er gitt, 
burde lovgiver presisere matr. forskriftens § 60, eller innta presiseringer i rundskriv T-2009-5.  
 
  
                                                           
193
 Refleksjon: Unntak kan følge av f.eks. ekspropriasjonlovgivningen. 
 52 
 
3.2.3 Bolig brukt som fritidsbolig – et kodeproblem?  
 
I forlengelsen av spørsmål knyttet til tillatt bruk av bygninger, vil jeg peke på en særlig 
problemstilling som kan oppstå i tilknytning til bruk av bygningstypekode 162 og 163 i 
matrikkelen, som betyr hhv. ”helårsbolig” og “våningshus” - brukt som fritidsbolig. Kode 161 
betyr ”fritidsbolig”. 194 
Spørsmålet synes ikke helt uaktuelt, idet Norge pr. 1.januar 2010 hadde 30.209 
eiendommer som var registrert som 162 eller 163, av totalt nesten 400.000 fritidsboliger. 195 
Historisk sett ble visstnok disse kategoriene innført etter ønske fra SSB for å reflektere faktisk 
bruk, og ikke hva som fulgte av tillatelser. 196 Men dette kan skape matrikulære utfordringer.  
Scenarioet går ut på at en helårsbolig brukes som fritidsbolig, enten det skjer ifølge 
tillatelse/lovlig etablert bruk, eller uten et slikt grunnlag. La oss så forutsette at eiendommen 
også er tinglyst som fritidsbolig (kode 161).   
En kommuneansatt kan tenkes å kjenne til at bygningen engang ble etablert som et 
bolighus, men brukes som fritidsbolig. Hun matrikkelfører dette i medhold av forskriftens § 
60 (2).  Som i Tastads tilfelle, skjer omkoding. I en slik situasjon er det tenkelig at 
kommunens intensjon var at endringen ble gjort for å oppdatere en opplysning om fysiske 
forhold ved eiendommen, men den materielle rett om hvilken bruk som er “tillatt”, må antas å 
være til hinder. Matr. forskriftens § 60 (1) må i et slikt tilfelle gå foran § 60 (2) .  
Kode 162/163 sorterer under hovedkategori ”fritidsboliger” etter føringsinstruksen, og 
kan sammen med dens ordlyd om fritidsbruk  medføre at eier fortsatt tror at bruken er lovlig.  
Hjemmelshaver selger så eiendommen som en fritidsbolig, i ”god tro” om dette også er tillatt 
bruk.  Kommunene bruker regelmessig matrikkelen som oppslagsregister, slik at en 
omsetningserverver formentlig vil bli opplyst at eiendommen er kodet som bolig brukt som 
fritidsbolig.  Samtidig vil erververs eget søk i matrikkelen gi samme svar. Det er mulighet for  
at også erverver vil kunne forledes til å tro at koden reflekterer tillatt bruk, når eier også 
opplyser det samme. Det er altså ikke gitt at noen ”alarmklokker” her bør ringe hos kjøperen – 
og ei heller hos kommunen som gav ut opplysningene.  Det kan igjen føre til at man unnlater 
å kontrollere saksarkivet.  
 
                                                           
194
 Føringsinstruks for matrikkelen, Statens Kartverk, ver. 2.4.2.  
195
 Statistisk Sentralbyrå (2010) 
196
 Høgvard (2011). Pers. medd. (fra Miljøverndepartementet) 
 53 
 
Dette viser første paradoks, ved at man i dette tilfellet har publisert noe som er tvetydig; 
føringen kan bety enten at bruken er tillatt eller ikke tillatt.  Det er samtidig ikke rimelig å 
anta at ”folk flest” kjenner til akkurat denne problemstillingen.  
Det andre paradoks, er at praksisen kan skape et nytt ”hull” i grunnbokas troverdighet, 
ved at godtroende erverver har innrettet seg i tillit til selgers tinglyste skjøte om at 
eiendommen er en ”fritidsbolig”. Når skjøtet sammenholdes med de øvrige opplysninger fra 
matrikkelen og selgers opplysninger, kan han etter omstendighetene sies å ha vært i aktsom 
”god tro”. Men resultatet er at erververs tillit både til matrikkelen og til grunnboka svekkes.   
Samtidig ser man at det er samspillet mellom regelen i § 60 (2), og et koderegister som ikke 
nødvendigvis gjenspeiler realitetene, som kan skape en slik situasjon.  
I brev av 2010, uttaler Miljøverndepartementet seg om føring av bygningstype 162 og 
163 i matrikkelen. 197 Det fremkommer der at departementet ikke har noe å bemerke til praksis 
der kommunene benytter kode 162 og 163, uten samtidig og ta stilling til spørsmålet om den 
tillatte bruk, så lenge ”like tilfeller behandles likt”. Man kan i denne sammenheng spørre seg 
om hva som gjøres fra myndighetenes side for å sikre en slik ”likebehandling” som fremholdt 
i ovennevnte brev.  
Departementet opplyser i en e-post (2011) at det foreløpig ikke er tatt noe initiativ i 
saken, utover dette brevet til Statens Kartverk. 198 Og om bakgrunnen for at man tok for seg 
akkurat kode 162/163, heter det at Statens Kartverk var kjent med at slik praksis kunne 
forekomme.  
Selv om Sivilombudsmannen har uttalt at det ”..neppe er noe rettslig å innvende..” 
mot koblingen mellom GAB/Matrikkelen og gebyrfastsettelse, mener jeg at praksisen er 
betenkelig, ettersom kommunene enkelt kan øke sine inntekter ved å endre koden - uten å 
foreta noen reell saksbehandling. 199  
Var bruken lovlig etablert, innebærer det de lege lata at forvaltningen overskrider sin 
materielle kompetanse etter pbl. ved anvendelsen av matrl. § 26, 1.ledd, jf. forskriftens § 60 
(2). For det andre vil kommunen bryte forvaltningslovens pliktregler. En bør derfor se noe 
kritisk på at departementet oppfatter kodeproblemet som uproblematisk.   
Jeg antar på denne bakgrunn, at kompetansen til å anvende kode 162/163 uten 
saksbehandling, er begrenset til de tilfeller hvor det åpenbart ikke kan foreligge lovlig etablert 
                                                           
197
 Brev fra Miljøverndepartementet til Statens kartverk av 22.09.10. 
198
 Høgvard (2011). E-post. Pers.medd. 
199
 Sivilombudsmannen. Sak nr. 2009/2978-6. 
 54 
 
bruk, dvs. for boliger bygget etter 1.januar 1966. Det er da tale om publikasjon, som heller 
ikke gir klagerett.  
De lege ferenda, burde derfor lovgiver gått inn og presisert anvendelsen av reglene. I 
tillegg burde man sett på kodesystemet; målet bør være best mulig pålitelighet ved 
salgstransaksjoner. Kodingen burde alltid gjenspeile hva som er lovlig bruk; herunder om det 
foreligger tillatelse eller ikke tillatelse.  
Endelig burde opplysningene ha vært utstyrt med rettslig troverdighet, og det av to 
grunner: Som fremhevet av lovgiver, skal hensynet til partens rettssikkerhet veie tungt. 200 I 
lys av dette bør kodene endres. Dét ville i så fall vært et viktig bidrag til fremme lovens 
formål om ”sikring av eiendomsrett og ein effektiv eigedomsmarknad”.201 
 
  
                                                           
200
 Ot. prp. nr. 70 (2004-2005), se pkt. 25.4.1.  
201
 Ot. prp. nr. 70 (2004-2005), merknad til matrl. § 1.  
 55 
 
4 Avslutning  
 
Matrikkellovens § 26, 1.ledd vil trolig bli et sentralt verktøy for å styrke matrikkelens 
datainnhold. Men for å nå målet om et konsistent og pålitelig datagrunnlag, er det avgjørende 
at kommunene besitter nødvendig kompetanse om ikke bare matrikkellovens regler, men også 
om bakgrunnsretten. Et viktig bidrag i så måte, vil være at forvaltningsloven virkelig blir fulgt 
ved enkeltvedtak. ”Hovedregelen” om underretning i matrl. § 26,4.ledd, kan trolig føre til det 
motsatte resultat; den kan gå på bekostning av partenes rettssikkerhet, og kan føre til at lovens 
formål undergraves.  
I samme retning har man klagekategoriene i § 46. For enkeltvedtak antar jeg at 
kategoriene ikke gir tilstrekkelig rettslig grunnlag for å utsette klageretten, eller øvrige 
prosessuelle rettigheter parten har etter forvaltningsloven eller tilsvarende bestemmelser i 
særlovgivningen. Det gjelder altså ikke utelukkende en regel om underretning, jf. matrl.         
§ 26,4.ledd. 
Peder og Martes grensejustering, illustrerer på samme måte som i Tastads tilfelle, 
hvordan materiell rett begrenser den matrikulære kompetanse. Til spørsmålet om og når 
kompetansen etter matrl. § 26, 1.ledd kan benyttes, antar jeg at kompetansen bør benyttes når 
det er nødvendig for å forfølge lovens formål - og derigjennom oppfylle lovgivers intensjoner. 
Men kompetansen kan bare benyttes der det ikke oppstår strid med materiell rett. Særlig må 
pliktreglene for enkeltvedtak iakttas grundig for unngå materiell ugyldighet.  
Som en helt kort avsluttende refleksjon bemerkes at loven klart har innført strengere 
regler for dokumentasjon, for eksempel ved innføring av grenser. For bygningsopplysninger, 
er det tillatelsene som skal være styrende.  
Det er med andre ord all grunn til å være optimistisk, men mekanismer i loven kan 
som vist gi utslag i strid med lovens formål, og kan gå på bekostning av partenes 
rettssikkerhet. Slik rettssikkerhet koster, her i form av mer saksbehandling. Men dét er det 
også verdt, slik jeg ser det.   
 
  
 56 
 
5 Litteraturliste 
 
Faglitteratur 
Eckhoff (2010)  Eckhoff, Torstein, og Eivind Smith. Forvaltningsrett, 9. 
utgave. Oslo:Universitetsforlaget 2010. 
Eckhoff (2001) Eckhoff, Torstein, og Jan E. Helgesen. Rettskildelære, 
5.utg. Oslo: Universitetsforlaget 2001. 
Falkanger (2007)  Falkanger, Thor og Aage Thor Falkanger. Tingsrett. 
6.utg., 2.opplag. Oslo: Universitetsforlaget AS 2007. 
Graver (1996)  Graver, Hans Petter. Materiell forvaltningsrett – med 
særlig vekt på grunnprinsippene. Oslo: 
Universitetsforlaget AS 1996.  
Hegstad (2003)  Hegstad, Einar. Om eiendomsregistrering  - med 
hovedvekt på norske forhold. Doktorgradsavhandling fra 
institutt for landskapsplanlegging, Norges 
Landbrukshøgskole (Ås). Bergen: Reprotrykk AS 2003. 
Innjord (2010)  Plan –og bygningsloven med kommentarer. Redigert av 
Frode Innjord. 1.utgave, 1.opplag. Oslo: Gyldendal 
Norsk forlag AS 2010. 
Imsen (1999)  Imsen, Steinar. Norsk historisk leksikon. Oslo: Cappelen 
akademisk forlag 1999. 
 
Woxholth (2011)  Woxholth, Geir. Forvaltningsloven med kommentarer, 
5.utgave, 1.opplag. Oslo: Gyldendal Norsk forlag AS 
2011. 
  
Artikler 
Boe (1987)  Boe, Erik. Utvikling i lovers form og innhold – en 
utfordring for rettsvitenskapen. Tidsskrift for 
rettsvitenskap; TFR-1987-651.Tilgjengelig fra lovdata.  
Boe (1981) Boe, Erik. Hvor fritt er det frie forvaltningskjønnet? 
Jussens venner; JV-1981-37. Tilgjengelig fra lovdata. 
Eriksen (2008) Eriksen, Gunnar. Nyere utviklingslinjer om retten til 
undergrunnen. Jussens venner; JV 2008-344. 
Tilgjengelig fra lovdata. 
 57 
 
 
Lover  
2008 Lov om planlegging og byggesaksbehandling (Plan- og 
bygningsloven) av 27.juni 2008 nr 77. Forkortes Pbl. 
2005  Lov om eigedomsregistrering (Matrikkellova) av 17.juni 
2005, nr 101. Forkortes: Matrl.   
2005 Lov om mekling og rettergang i sivile tvister 
(Tvisteloven) av 17. juni 2005, nr. 90. Forkortes tvl.  
2003 Lov om konsesjon ved erverv av fast eiendom 
(konsesjonsloven) mv. av 28.nov. 2003, nr 98. 
1999 Lov om skatt av formue og inntekt (Skatteloven) av 
26.mars 1999, nr 14.  
1995 Lov om jord (Jordlova) av 12.mai 1995, nr 23.  
1978 Lov om kartlegging, deling og registrering av 
grunneiendom (Delingsloven) av 23.juni 1978 nr 70. 
(opph.) 
1967 Lov om forvaltning (Forvaltningslova) av 10.februar 
1967. Forkortes: Fvl.  
1965 Bygningsloven (Bygningslov) av 18.juni 1965 nr 7 
(opph.)  
1962 Lov om Stortingets ombudsmann for forvaltningen 
(Sivilombudsmannloven) av 22.juni 1962, nr. 8.  
1935  Lov om tinglysing (Tinglysingsloven) av 7.juni 1935, nr 
2.  
1924 Lov om bygningsvesenet av 22. februar 1924 nr 0000 
(opph.)  
1923  Lov om anbringelse av signaler og merker for 
målearbeider (Lov om signaler og merker for 
målearbeider av 9.juli 1923, nr 1. (opph.)  
1909 Lov om skylddeling (Skyldelingslova) av 20. august 
1909 nr. 2. (opph) 
 
 
 58 
 
 
Forskrifter  
2010  Forskrift om byggesak (Byggesaksforskriften) av 26.mars 
2010 nr.488. 
 
2009 Forskrift om eiendomsregistrering (matrikkelforskriften) 
av 26.juni 2009 nr. 864. Forkortes: matr.forskriften. 
 
2007  Forskrift om iverksetting av matrikkelen av 9.februar 
2007 nr. 151. 
 
2003 Forskrift om føringen av grunneiendoms-, adresse- og 
bygningsregisteret (GAB- registeret) av 26.juni 2003 nr 
968. (opph.). 
 
 
 
Lovforarbeider  
 
Prop. 118 L (2010-2011) Endringer i matrikkellova og tinglysingsloven mv. Ikke 
ferdigbehandlet av lovgiver. [online] Informasjon 
tilgjengelig fra http://www.stortinget.no/no/Saker-og-
publikasjoner/Saker/Sak/?p=50431 (16.11.11) 
 
Ot.prp nr. 70 (2004-2005) Om lov om eiendomsregistrering.  
 
Ot.prp. nr. 57 (2006-2007)  (endringslov) (til lov om eiendomsregistrering).  
 
NOU 1999:1 Om et forbedret eiendomsregister og forslag til ny lov 
om eiendomsregistrering til erstatning for delingsloven. 
  
NOU 1988:16 Rådsegn 14 – Om eiendomsgrenser og administrative 
inndelingsgrenser. 
 
Ot.prp. nr. 50 (1977-1978)  Kartlegging, deling og registrering av grunneindom 
(delingsloven). 
 
Ot. Prp. Nr. 38 (1964-1965)  Behandlingsmåten i forvaltningssaker 
(forvaltningsloven). 
 
Innst. O. nr. 2 (1965-1966)  Innstilling fra justiskomitéen om lov om 
behandlingsmåten i forvaltningssaker 
(forvaltningsloven). 
 
NUT 1958-3 Innstilling fra Komiteen til å utrede spørsmålet om mer 
betryggende former for den offentlige forvaltning. 
 
 
 59 
 
Dommer  
Rt. 2009.661 
Rt. 1972.32  
Rt. 2002.683  
Rt.1965.679 
 Rt. 2002.209 
 Rt. 1988.1110. 
 LA-2009-176001 (Agder) 
 LE-2006-39937 (Eidsivating) 
Forvaltningspraksis  
Fylkesmannen i Rogaland, sak nr. 2010/10648, vedtak av 28.7.11.  
 
Fylkesmannen i Vest Agder, Sak nr. 2011/4441, vedtak av 19.09.11 (settefylkesmann for  
Fylkesmannen i Rogaland) 
 
Statens Kartverk, saksnr. 06/00220-12, vedtak av 12.10.09 
 
Sivilombudsmannen. Sak nr. 2009/2978-6, vedtak av 12.03.2010 (kfr. Statens Kartverks 
vedtak) 
 
Sivilombudsmannens årsmelding nr 2007/80SOMB. Sak. nr 2006/592. 
 
Annet  
Statens Kartverk (2011). Føringsinstruks ver. 2.4.2. [online]  Tilgjengelig fra 
http://www.statkart.no/?module=Files;action=File.getFile;ID=43502  (13.09.11) 
Statens kartverk (2011). Feilretting i matrikkelen. [online] Artikkel av Statens kartverk, 
publisert: 16.06.11, oppdatert: 17.08.11. Tilgjengelig fra  
http://www.statkart.no/Feilretting+i+matrikkelen.d25-SwZfWZz.ips (21.09.11)  
 
Statens Kartverk (2011). Feilretting i matrikkelen. [online] Av Anders Fekjær, 
foredragsdisposisjon for Geoforum Gardermoen, 26.05.11. Tilgjengelig fra 
http://www.geoforum.no/kurs-og-konferanser/publiserte-foredrag/2011/matrikkellova-ett-ar-
etter/endringer-i-lov-og-forskrift-1/at_download/file (21.09.11) 
Skatteetaten: Rettledning til postene 2010. [online] Rettledning om koblingen mellom 
skattereglene og matrikkelen. Tilgjengelig fra 
http://www.skatteetaten.no/no/Rettledninger/Rettledning-til-postene-2010/#bolig-og-annen-
fast-eiendom (31.10.11)  
 60 
 
Statens Kartverk (2011). Blanketter ute på høring. [online] Tilgjengelig fra 
http://www.statkart.no/Blanketter+ute+p%C3%A5+h%C3%B8ring.d25-SwZjW21.ips 
(17.10.11)  
 
Statens kartverk (2011). Driftsmeldinger for matrikkelen. [online] Tilgjengelig fra 
http://www.statkart.no/nor/Matrikkel/Matrikkelen/Driftsmeldinger/  (22.9.11) 
Statistisk Sentralbyrå (2010). Antall fritidsbygninger per januar 2010. [online] Tilgjenglig fra 
http://www.ssb.no/bygningsmasse/arkiv/tab-2010-03-18-04.html (23.9.11) 
 
Personlige meddelelser 
Fekjær, Anders. Pers.medd. 26.05.11.  
Fekjær, Anders. Pers. medd. 14.11.2011.  
Fekjær Anders. Pers. medd. (bekreftet om igjen) 14.11.11. 
Høgvard (2011). Pers. medd. Miljøverndepartementet 13.09.11. 
Hegstad, Einar. E-post. 20.09.11. 
Høgvard, Dag. E-post. Miljøverndepartementet av 02.10.11. 
Gjævenes, Erik: Pers.medd. og e-post. (23.09.11) 
Fylkesmannen i Oppland. E-post. 03.11.11. 
Fylkesmannen i Troms. E-post. 07.10.11. 
Fylkesmannen i Møre og Romsdal. E-post. 04.10.2011. 
Fylkesmannen i Hedmark. E-post. 30.09.11. 
Fylkesmannen i Sogn og fjordane. E-post. 22.09.11. 
Fylkesmannen i Hordaland. E-post. 26.09.11. 
 
 
Vedlegg til oppgaven 
Det kongelige Miljøverndepartement til Statens kartverk (2010). Føring av kode for 
bygningstype i matrikkelen. Oslo: Miljøverndepartementet, brev til Statens Kartverk av 
22.09.10, ref.no 200703588-/DH (Vedlagte brev er ikke datert, men brevets egentlige dato 
bekreftes gjennom en e-post fra Dag Høgvard, Miljøverndepartmentet, datert 21.09.11) 
 
  
 61 
 
6 Vedlegg 
 
  
 62 
 
 
